+++
title = "१२ कलिप्रत्ययवेदमन्त्रप्रकाशः"

+++
श्रीविष्णुरुवाच ॥   
  
देवदेव महादेव भक्तानुग्रहकारक ॥ कालस्त्वमसि लोकानां   
महामाया त्वियं परा ॥ १ ॥   
  
युवयोः के तुष्टिकरा मन्त्राः सूक्तानि तद्वद ॥ येन भुक्तिश्च   
मुक्तिश्च क्लेशो नैव च नैव च ॥ २ ॥   
  
श्रीशिव उवाच ॥   
  
विष्णो गोप्यं त्वया पृष्टं न वाच्यं तान्त्रिके द्विजे ॥ तन्त्रे   
च तामसं रुपं त्वया पृष्टं तु सात्त्विकम् ॥ ३ ॥   
  
भोगमोक्षैकनिलयं चतुर्वेदोत्तमोत्तमम् ॥ मन्त्रस्तोत्रेश्वरं   
तन्मे जानीहि शतरुद्रियम् ॥ ४ ॥   
  
छन्दांस्यनुष्ष्टुबादीनि ह्यघोरोस्य मुनिर्मतः ॥ देवतास्य   
भवेद्रुद्र आदित्यः परपूरुषः ॥ ५ ॥   
  
या ते रुद्रशिखा प्रोक्ता त्वस्मिन्महेति मस्तकम् ॥ सहस्राणि   
ललाटे च भ्रुवोर्मध्ये च हम्स ऋक् ॥ ६ ॥   
  
याते रुद्रशिवा तनूरघोरा पापकाशिनी ॥ तया नस्तनुवा   
शन्तमया गिरिशन्ताभिचाकशीहि ॥ ७ ॥   
  
अस्मिन्महत्यर्णवे अन्तरिक्षे भवा अधि ॥ तेषागूंसहस्रयोजने   
वधन्वानि तन्मसि ॥ ८ ॥   
  
सहस्राणि सहस्रशो ये रुद्रा अधिभूम्याम् ॥ तेषा गूं   
सहस्रयोजने वधन्वानि तन्मसि ॥ ९ ॥   
  
ह गूं सः शुचिषद्वसुरन्तरिक्ष सद्धोता ॥   
वेदिषदतिथिर्दुरोणसत् ॥ १० ॥   
  
त्र्यम्बक [त्र्यम्बकं यजामहे सुगन्धिम्पुष्टिवर्धनम् ।   
उर्वारुकमिव बन्धनान्मृत्योर्भुक्षीयमामृतात् ।] न्नेत्रयोश्चैव   
नमः स्तुत्याय कर्णयोः ॥ मानस्तोके नासिकायामवतत्य मुखे   
न्यसेत् ॥ ११ ॥   
  
नमः स्तुत्याय च पत्थ्याय च नमः काट्याय च नीप्याय च ॥   
नमः कुल्याय च सरस्याय च नमो नादेयाय च वैशन्ताय च ॥   
१२ ॥   
  
मानस्तोके तनये मा न आयुषि मा नो गोषु मानो अश्वेषुरीरिषः   
॥ मा नो वीरान्नुद्रभामिनो वधीर्हविष्मन्तः सदमित्त्वा   
हवामहे ॥ १३ ॥   
  
अवतत्य धनुस्त्व गूं सहस्राक्ष शतेषुधे ॥ निशीर्य   
शल्यानां मुखा शिवो नः सुमना भव ॥ १४ ॥   
  
नीलग्रीवाद्वयं न्यसेत्क्रमात्कण्ठोपकण्ठयोः ॥ नमस्ते अ या   
ते हेतिद्वयं बाह्वोः प्रकोष्ठयोः ॥ १५ ॥   
  
नीलग्रीवाः शितिकण्ठाः शर्वा अधः क्षमाचराः ॥ तेषा   
गूं सहस्रयोजनेवधन्वानि तन्मसि ॥ १६ ॥   
  
नीलाग्रीवाः शितिकण्ठा दिव गूं रुद्रा उपाश्रिताः ॥ तेषा   
गूं सहस्रयोजनेवधन्वानि तन्मसि ॥ १७ ॥   
  
नमस्ते आयुधायानातताय धृष्णवे ॥ उभाभ्यामुत ते नमो   
बाहुभ्यां तव धन्वने ॥ १८ ॥   
  
या ते हेतिर्मीढुष्टम हस्ते बभूव ते धनुः ॥   
तयास्मान्विश्वतस्त्वमयक्ष्मया परिभुज ॥ १९ ॥   
  
ये तीर्थानि प्रचरन्ति सृकाहस्ता निषङ्गिणः ॥ तेषा गूं   
सहस्रयोजनेवधन्वानि तन्मसि ॥ २० ॥   
  
इमामृचन्तु करयोरङ्गुष्ठादिषु विन्यसेत् ॥ सद्योजातादिकाः   
पञ्च हृदये तु न्यसेदिमाः ॥ २१ ॥   
  
नमोवः किरिकेभ्यो देवानागूं हृदयेभ्योनमो विक्षीयत्केभ्यो नमो   
विचिन्वत्केभ्यो नम आनिर्हतेभ्यः ॥ २२ ॥   
  
नमो गणेभ्यः पृष्ठे तु नमो हिरण्यबाहवे ॥ पार्श्वयोर्न्यस्य   
कुक्ष्योस्तु नमस्तक्षभ्य इत्यपि ॥ २३ ॥   
  
नमो गणेभ्यो गणपतिभ्यश्च वो नमो नमो व्रातेभ्यो   
व्रातपतिभ्यश्च वो नमः ॥ नमो गृत्सेभ्यो गृत्सपतिभ्यश्च वो   
नमो नमो विरूपेभ्यो विश्वरूपेभ्यश्च वो नमः ॥ २४ ॥   
  
नमो हिरण्यबाहवे सेनान्ये दिशाञ्च पतये नमो नमो वृक्षेभ्यो   
हरिकेशेभ्यः पशूनाम्पतये नमः नमः शष्पिञ्जराय   
त्विषीमते पृथीनाम्पतये नमो नमो हरिकेशायोपवीतिने   
पुष्टानाम्पतये नमो नमो बम्लुशाय ॥ २५ ॥   
  
नमस्तक्षभ्यो रथकारेभ्यश्च वो नमो नमः कुलालेभ्यः   
कर्मारेभ्यश्च वो नमः नमो निषादेभ्यः पुञ्जिष्ठेभ्यश्च वो   
नमो नमः श्वनिभ्यो मृगयुभ्यश्च वो नमः ॥ २६ ॥   
  
विज्यन्धनुस्तु जठरे नाभौ हिरण्यगर्भकम् ॥ प्। २८६)   
मिढुष्टमेति कट्याञ्च ये भूतानान्तु गुह्यके ॥ २७ ॥   
  
विज्यन्धनुःकपर्दिनो विशल्यो बाणवाṁ उत ॥ अनेशन्नस्य या   
इषव आभुरस्य निषङ्गधिः ॥ २८ ॥   
  
हिरण्यगर्भः समवर्तताग्रे भूतस्य जातः पतिरेक आसीत् ॥   
सदाधारपृथिवीं द्यामुतेमां कस्मै देवाय हविषा विधेम ॥   
२९ ॥   
  
मिढुष्टम शिवतम शिवो नः सुमना भव ॥ परमे वृक्ष   
आयुधन्निधाय कृत्तिं वसान आचर पिनाकम्बिभ्रदामहि ॥ ३० ॥   
  
ये भूतानाम्पतयो विशिखासः कपर्दिनः ॥   
तेषागूंसहस्रयोजनेवधन्वानितन्मसि ॥ ३१ ॥   
  
जातवेदादिकाः पञ्च शिरोयुक्ता अपानके ॥ मा नो   
महान्तमूर्वोश्च एष ते जानुनोर्न्यसेत् ॥ ३२ ॥   
  
जातवेदसे सुनवाम सोममरातीयतो निदहाति वेदः ॥ स नः   
पर्षदतिदुर्गाणि विश्वा नावेवसिन्धुन्दुरितात्यग्निः ॥ ३३ ॥   
  
स यो वृषा वृष्ण्येभिः समो कामहो दिवः पृथिव्याश्च सम्राट्   
॥ सतीनसत्वा हव्योभरेषु मरुत्वान्नो भवत्विन्द्र ऊतीः ॥ ३४ ॥   
  
यस्यानाप्तः सूर्यस्येव यामो भरेभरे वृत्रहा शुष्मो अस्ति ॥   
वृषन्तमः सखिभिः स्वेभिरेवैर्मरुत्वन्नो भवत्विन्द्र ऊतीः ॥   
३५ ॥   
  
दिवो न यस्य रेतसो दुद्यानाः पन्थासो यन्ति शवसा परीताः ॥   
तरदद्वेषाः ससहिः पौंस्येभिर्मरुत्वान्नो भवत्विन्द्र ऊतीः ॥   
३६ ॥   
  
सो अङ्गिरोभिरङ्गिरस्तमो भूद्वृषा वृषभिः सखा सन् ॥   
अग्निभिर्-ऋग्भी गातुभिर्ज्येष्ठो मरुत्वान्नो भवत्विन्द्र ऊतीः ॥   
३७ ॥   
  
मानो महान्तमुत मा नो अर्भकं मा न उक्षन्तमुत मा न उक्षितम्   
॥ मा नो वधीः पितरम्मोत मातरं मा नः प्रियास्तन्वो रुद्र   
रीरिषः ॥ ३८ ॥   
  
एत्तत्ते रुद्रा वसन्तेन परोमूजवतोतीहि ॥ अवततधन्वा   
पिनाकावसः कृत्तिवासा अहिगूंसन्नः शिवोतीहि ॥ ३९ ॥   
  
सगूंसृष्टजिज्जङ्घ्योश्च विश्वम्भूतञ्च गुल्फयोः ॥ ये   
पथां पथिरङ्घ्र्योः स्यादध्यवोचश्च वर्मकम् ॥ ४० ॥   
  
सगूंसृष्टजित्सोनपा बाहुशर्घ्यूर्ध्वधन्वा प्रतिरताभिरस्ता   
॥ बृहस्पते परिदीयारथीनरक्षोहा मित्राṁ अपबाधमानः ॥ ४१   
॥   
  
विश्वम्भूतम्भुवनं मित्रम्बहुधा जातञ्जायमानञ्च यत् ॥   
सर्वो ह्येष रुद्रस्तस्मै रुद्राय नमो अस्तु ॥ ४२ ॥   
  
ये पथाम्पथिरक्षय ऐलबृदा आयुर्युधः ॥   
तेषागूंसहस्रयोजनेवधन्वानि तन्मसि ॥ ४३ ॥   
  
प्। २८७) अध्यवोचदधिवक्ता प्रथमो दैव्योभिषक् ॥ अहींश्च   
सर्वाञ्जम्भयन्सर्वाश्च यातु धान्यो धराचीः परासुव ॥ ४४ ॥   
  
उपवर्मनमो विल्मि नमो अस्तु च नेत्रयोः ॥ प्रमुञ्च धन्वनश्चेति   
न्यसेन्नेत्रे तृतीयके ॥ ४५ ॥   
  
नमो बिल्मिने च कवचिने च नमो वर्मिणे च वरूथिने च ॥ नमः   
श्रुताय च श्रुतसेनाया च नमो दुन्दुभ्याय चाहनन्न्याय च ॥ ४६   
॥   
  
नमोस्तु नीलग्रीवाय सहस्राक्षाय मीढुषे ॥ अथो ये अस्य   
सत्त्वानो हन्तेभ्योकरन्नमः ॥ ४७ ॥   
  
प्रमुञ्च धन्वनस्त्वमुभयोरात्न्योर्ज्याम् ॥ याश्च ते हस्त इषवः   
परा ता भगवो व्वप ॥ ४८ ॥   
  
एवं षड्विंशदङ्गानां न्यासः प्रथम ईरितः ॥ य   
एतावन्त इति च कुर्याद्दिग्बन्धनन्ततः ॥ ४९ ॥   
  
परातावन्तश्च भूयागूंसश्च दिशो रुद्रा वितस्थिरे ॥   
तेषागूंसहस्रयोजनेवधन्वानि तन्मसि ॥ ५० ॥   
  
अयन्तु सर्वमन्त्राणाम्पठने त्वधिकारकृत् ॥   
इमन्न्यासम्प्रकुर्वाणः पावकेपि न नश्यति ॥ ५१ ॥   
  
तारो [ॐ ।] नमो भगवते रुद्रायेति दशाक्षरः ॥ मन्त्रः   
प्रोक्तोनेन कुर्यान्न्यासान्ते तु नमस्कृतिम् ॥ ५२ ॥   
  
पश्चादस्यैव मन्त्रस्य वर्णन्यासं समाचरेत् ॥ मस्तके [ॐ   
मस्तके, न नासिकायाम् मो माले, म मुखे ग कण्ठे, व हृदये, ते   
दक्षहस्ते रु वामहस्ते, द्रा नाभौ, य पादद्वये ॥ इति   
मन्त्राक्षरन्यासः ॥] नसि भाले च मुखे कण्ठे तथा हृदि ॥   
५३ ॥   
  
दक्षहस्ते वामहस्ते नाभौ पादद्वये तथा ॥ ५४ ॥   
  
सर्वमन्त्राधिकारि स्यान्न्यासेस्मिंस्तु द्वितीयके ॥ अथ   
न्यासस्तृतीयोपि प्रोच्यतेत्र शृणुष्व तम् ॥ ५५ ॥   
  
पदोर्हृदि मुखे मूर्ध्नि सद्योजातादिका ऋचः ॥ न्यास्या न्यासे   
तृतीयेस्मिञ्शैवं तेजः समाविशेत् ॥ ५६ ॥   
  
हंसः सोहमिति ब्रूयाद्भावयेच्च तथा धिया ॥ ततोष्टदिक्षु   
दिक्पालांस्तत्तन्मन्त्रेण विन्यसेत् ॥ ५७ ॥   
  
त्रातारमिन्द्रमवितारमिन्द्रगूंहवेहवे सुहवगूंशूरमिन्द्रम् ॥   
ह्वयामि शक्रं पुरुहूतमिन्द्रगूंस्वस्ति नो मधवा धात्विन्द्रः   
॥ ५८ ॥   
  
त्वन्नो अग्ने वरुणस्य विद्वान्देवस्य हेडोवयासिसीष्ठाः ॥   
यजिष्ठो वह्नितमः शोशुचानो विश्वा द्वेषा गूं सि   
प्रमुमुग्ध्यस्मत् ॥ ५९ ॥   
  
सुगं नः पन्थामभयं कृणोतु यस्मिन्नक्षत्रे यम एति राजा ॥   
प्। २८८) तस्मिन्नेनमभ्यषिञ्चन्त देवास्ते तदस्या चित्र गूं   
हविषा यजामः ॥ ६० ॥   
  
असुन्वन्तमयजमानमिच्छस्तेन नस्येत्यामन्विहि तस्करस्य ॥   
अन्यमस्मदिच्छसात इत्या नमो देवि निर्-ऋते तुभ्यमस्तु ॥ ६१ ॥   
  
तत्त्वा यामि ब्रह्मणा वन्दमानस्तदाशास्ते यजमानो हविर्भिः ॥   
अहेडमानो वरुणेह बोध्युरुशगूं समान आयुः प्रमोषीः ॥ ६२   
॥   
  
आ नो नियुद्भिः शतिनीभिरध्वरगूं सहस्रिणीभिरुपयाहि   
यज्ञम् ॥ वायो अस्मिन्सवने मादयस्व यूयं पात स्वस्तिभिः सदा   
नः ॥ ६३ ॥   
  
वय गूं सोमव्रते तव मनस्तनूषु बिभ्रतः प्रजावन्तः   
सचेमहि ॥ ६४ ॥   
  
तमीशानं जगतस्तस्थुषस्पतिन्धियं जिन्वमसेहूमहेवयम् ॥   
पूषा नो यथा वेदसामसद्बृधेक्षितापायुरदब्धःस्वस्तये ॥ ६५   
॥   
  
अस्मे रुद्रा मेहना पर्वतासो वृग्रहत्येभर हूतौसजोषाः ॥ यः   
शंसते स्तुवते धायि वज्र इन्द्रज्येष्ठा अस्मा अवन्तु देवाः ॥   
६६ ॥   
  
अनेन च नमस्कुर्यादूर्ध्वं चाथो धरातले ॥ धरामन्त्रेण   
कुर्याच्च स एवं पापवर्जितः ॥ स्योना पथिवि नोभवानृक्षरा   
निवेशनी ॥ यच्छा नः शर्म सप्रथः अवनिशोःशुचदस्वम् ॥ ६७   
॥   
  
न्यासवन्त समीक्ष्येह प्रेतचौराद्युपद्रवाः ॥   
दीप्यमानमशक्तास्ते पलायन्ते विदूरतः ॥ ६८ ॥   
  
मनोज्योतिर्न्यसेद्गुह्ये ह्यबोध्यग्निस्तथोदरे ॥ मूर्धानं हृदये   
न्यस्य मुखेमर्माणि ते तथा ॥ ६९ ॥   
  
मनोज्योतिर्जुषतामाज्यं विच्छिन्नं यज्ञ गूं समिमन्दधातु ॥   
या द्रष्टा उषसो निम्रुचस्ताः सन्दधामि हविषा ष्टुतेन ॥ ७०   
॥   
  
अबोध्यग्निः समिधा जनानाम्प्रतिधेनु मिवायती मुषासम् ॥ यह्वा   
इव प्रवयामुज्जिहानाः प्रभानवः सिषनेनाकमच्छ ॥ ७१ ॥   
  
मूर्द्धानं दिवो अरतिं पृथिव्या वैश्वानरमृत -आ जातमग्निम्   
॥ कवि गूं सम्राजमतिथिं जनानामासन्नापात्रं जनयन्ति   
देवाः ॥ ७२ ॥   
  
मर्माणि ते वर्मणाछादयामि सोमस्त्वा राजामृतेनानुवस्ताम् ॥   
उरोर्वरीयो वरुणस्ते कृणोतु जयन्तन्त्वा नु देवा मदन्तु ॥ ७३ ॥   
  
जातवेदास्तच्छिरसि न्यामः प्रोक्तश्चतुर्थकः ॥ ७४ ॥   
  
जातवेदा यदि वा पावकोसि वैश्वानरो यदि वा वैद्युतोसि ॥ शं   
प्रजाभ्यो यजमानाय लोकं ऊर्जम्पुष्टिं दददभ्यावकृत्स्वः ॥   
७५ ॥   
  
हृदये शिवसङ्कल्पं शिरः पुरुषसूक्तम् ॥ शिखाद्भ्यः   
सम्भूत इति वर्म प्रतिरथं मतम् ॥ ७६ ॥   
  
अद्भ्यः सम्भृतः पृथिव्यै रसाच्च विश्वकर्मणः   
समवर्तताग्रे ॥ तस्य त्वष्टा विदधद्रूपमेति तत्पुरुषस्य   
विश्वमाजानमग्रे ॥ ७७ ॥   
  
वेदाहमेतं पुरुषं महान्तमादित्यवर्णं तमसः परस्तात् ॥   
तमेव विद्वानमृत इह भवति नान्यः पन्था विद्यतेयनाय ॥ ७८   
॥   
  
प्रजापतिश्चरति गर्भे अन्तरजायमानो बहुधा विजायते ॥ तस्य   
धीराः परिजानन्ति योनिं मरीचीनां पदमिच्छन्ति वेधसः ॥   
७९ ॥   
  
यो देवेभ्य आतपति यो देवानां पुरोहितः ॥ पूर्वो यो देवेभ्यो   
जातो नमो रुचाय ब्राह्मये ॥ ८० ॥   
  
रुचं ब्राह्मञ्जनयन्तो देवा अग्रे तदब्रुवन् ॥ यस्त्वेवं ब्राह्मणो   
विद्यात्तस्य देवा असन्वशे ॥ ८१ ॥   
  
श्रीश्च ते लक्ष्मीश्च पत्न्या वहोरात्रे पार्श्वे नक्षत्राणि   
रुपमश्विनौ व्यात्तम् ॥ इष्णन्निषाणमुं म इषाण सर्वलोकं   
म इषाण ॥ ८२ ॥   
  
शतरुद्रियमस्त्रं स्यादथ पञ्चाङ्गमुच्यते ॥ न्यासस्तु   
पञ्चमः प्रोक्तोयं सर्वाभीष्टसाधकः ॥ ८३ ॥   
  
त्वमग्नेरुद्रो असुसे महो दिवस्त्व गूं सर्धो मारुतं यक्ष ईशिषे   
॥ त्वं वातैररुणैर्यासि शं गयस्त्वं पूषापि च नः पासि   
तु त्मना ॥ ८४ ॥   
  
देवा देवेषु श्रयध्वं प्रथमा द्वितीयेषु ॥ श्रयध्वं   
द्वितीयास्तृतीयेषु श्रयध्वं तृतीयाश्चतुर्थेषु ॥ ८५ ॥   
  
श्रयध्वं चतुर्थाः पञ्चमेषु श्रयध्वं पञ्चमाः   
षष्ठेषु ॥ श्रयध्वं षष्ठाः सप्तमेषु श्रयध्वं   
सप्तमा अष्टमेषु ॥ ८६ ॥   
  
श्रयध्वं अष्टमा नवमेषु श्रयध्वं नवमा दशमेषु ॥   
श्रयध्वं दशमा एकादशेषु श्रयध्वं एकादशा द्वादशेषु   
॥ ८७ ॥   
  
श्रयध्वं द्वादशास्त्रयोदशेषु श्रयध्वं चतुर्दशाः   
पञ्चदशेषु ॥ श्रयध्वं पञ्चदशाः षोडशेषु श्रयध्वं   
षोडशाः सप्तदशेषु ॥ ८८ ॥   
  
श्रयध्वं सप्तदशा अष्टादशेषु श्रयध्वं अष्टदशा   
एकोनविगूंशेषु ॥ श्रयध्वं एकोनवि गूं शा वि गूं शेषु   
श्रयध्वं वि गूं शा एकवि गूं शेषु ॥ ८९ ॥   
  
श्रयध्वं एकविगूंशा द्वाविगूंशेषु श्रयध्वं   
द्वाविगूंशास्त्रयोविगूंशेषु ॥ श्रयध्वं त्रयोवि गूं   
शाश्चतुर्वि गूंशेषु श्रयध्वं चतुर्वि गूं शाः पञ्चवि   
गूं शेषु ॥ ९० ॥   
  
श्रयध्वं पञ्चविगूंशाः षड्विगूं शेषु श्रयध्वं   
ङ्वेगूं शाः सप्तविगूंशेषु ॥ श्रयध्वं सप्तविगूंशा   
अष्टावि गूंशेषु श्रयध्वं अष्टाविगूंशा   
एकोनत्रिगूंशेषु ॥ ९१ ॥   
  
श्रयध्वं एकोनत्रिगूंशास्त्रिगूंशेषु श्रयध्वं त्त्रिगूंशा   
एकत्रिगूंशेषु ॥ श्रयध्वं एकत्रिगूंशा द्वात्रिङ्गूंशेषु   
श्रयध्वं द्वात्रिगूंशास्त्रयस्त्रिगूंशे ॥ ९२ ॥   
  
प्। २९०) श्रयध्वं देवास्त्रिरेकादशास्त्रिस्त्रयस्त्रिगूंशा उत्तरे   
भवन्तु ॥ उत्तरवर्त्मान उत्तरसत्त्वानः ॥ यत्काम इदं जुहोमि   
तन्मे समृध्यतां वयगूंस्याम पतयोरयीणां   
भूर्भुवःस्वःस्वाहा ॥ ९३ ॥   
  
पञ्चाङ्गन्यासमेवन्तु कृत्वाष्टाङ्गं नमेच्छिवम् ॥ जपं   
निवेद्य रुद्रायोपतिष्ठेत्ततः पुनः ॥ ९४ ॥   
  
हिरण्यगर्भः समवर्तताग्रे भूतस्य जातः पतिरेक आसीत् ॥   
सदाधार पृथिवीं द्यामुतेमां कस्मै देवाय हविषा विधेम ॥   
९५ ॥   
  
प्राणतो निमिषतो महित्वैक इन्द्रो राजा जगतो बभूव ॥ यद्वशे   
अस्य द्विपदश्चतुष्पदः कस्मै देवाय हविषा विधेम ॥ ९६ ॥   
  
ब्रह्मजज्ञानम्प्रथमम्पुरस्ताद्विसीमतः सुरुचो वेन आ वः ॥   
सबुध्निया उपमा अस्य विष्ठाः सतश्च योनिमसतश्च विवः ॥ ९७   
॥   
  
मही द्यौः पृथिवी च न इमं यज्ञं मिमिक्षतां पिपृतां नो   
भरीमभिः ॥ ९८ ॥   
  
उपश्वासय पृथिवीमुत द्यां पुरुत्रा ते मनुतां विष्ठितं   
जगत् ॥ स दुन्दुभे सजूरिन्द्रेण देवैर्दूराद्दवीयो अपसेध   
शत्रून् ॥ ९९ ॥   
  
अग्ने नय सुपथारा ये अस्माद्विश्वानि देववयुनानि विद्वान् ॥   
युयोध्यस्मज्जुहुराणमेनो भूयिष्ठां ते नम उक्तिं विधेम ॥ १००   
॥   
  
या ते अग्ने यज्ञिया तनूस्तयेह्यारोहात्मानम् ॥ अष्टावसूनि   
कृण्वन्नस्मै नर्या पुरूणि यज्ञो भूत्वा यज्ञमासीद स्वयोने ॥   
१०१ ॥   
  
जातवेदा भुव आजायमानो यथा च स्वाहाग्नये घृतवद्भिस्तु   
हव्यैः ॥ तेभिर्नो अग्ने अमितैरहोभिः शतं   
पूर्भिरायसीभिर्निपाहि ॥ १०२ ॥   
  
इमं यमप्रस्तरमाहि सीदाङ्गिरोभिः पितृभिः संविदा नः ॥   
आत्वा मन्त्राः कविशस्ता वहन्त्वेना राजन्हविषा मादयस्व ॥   
१०३ ॥   
  
इत्युपस्थाय देवन्तु देवयोगं समाचरेत् ॥ तिष्ठत्वीशो   
नासिकायां चन्द्रादित्यौ च नेत्रयोः ॥ १०४ ॥   
  
कर्णयोरश्विनौ चापि रुद्रास्तिष्ठन्तु मेढ्रके ॥ तिष्ठन्तु   
मूर्ध्नि चादित्या महादेवः शिरोगतः ॥ १०५ ॥   
  
शिखाया वासुदेवश्च पिनाकी चापि पृष्ठके ॥ पुरस्तिष्ठतु   
शैली च पार्श्वयोः शिवशङ्करौ ॥ १०६ ॥   
  
सर्वतश्चापि वायुश्च सर्वतश्च ततो बहिः ॥   
अग्निज्वालामालिकाश्च तिष्ठन्तु बहुशो मम ॥ १०७ ॥   
  
सर्वेष्वङ्गेषु सर्वे च तिष्ठन्तु मम देवताः ॥ तिष्ठं   
मामिति प्रोच्य प्रपञ्चं मनसा हुनेत् ॥ १०८ ॥   
  
अग्निर्मे वाचि श्रितः वाग्घदये हृदयं मयि अहममृते अमृतं   
ब्रह्मणि ॥ १०९ ॥   
  
प्। २९१) वायुर्मे प्राणे श्रितः प्राणो हृदये हृदयं मयि   
अहममृते अमृतं ब्रह्मणि ॥ ११० ॥   
  
सूर्यो मे चक्षुषि श्रितः चक्षुर्हृदये हृदयं मयि अहममृते   
अमृतं ब्रह्मणि ॥ १११ ॥   
  
चन्द्रमा मे मनसि श्रितः मनो हृदये हृदयं अहममृते अमृतं   
ब्रह्मणि ॥ ११२ ॥   
  
दिशो मे श्रोत्रे श्रिताः श्रोत्र गूं हृदये हृदयं मयि   
अहममृते अमृतं ब्रह्मणि ॥ ११३ ॥   
  
आपो मे रेतसि श्रिताः रेतो हृदये हृदयं मयि अहममृते अमृतं   
ब्रह्मणि ॥ ११४ ॥   
  
पृथिवी मे शरीरे श्रिता शरीरगूंहृदये हृदयं मयि   
अहममृते अमृतं ब्रह्मणि ॥ ११५ ॥   
  
ओषधिवनस्पतयो मे लोमसु श्रिताः लोमानि हृदये हृदयं मयि   
अहममृते अमृतं ब्रह्मणि ॥ ११६ ॥   
  
इन्द्रो मे बले श्रितः बलगूंहृदये हृदयं मयि अहममृते   
अमृतं ब्रह्मणि ॥ ११७ ॥   
  
पर्जन्यो मे मूर्ध्नि श्रितः मूर्द्धा हृदये हृदयं मयि   
अहममृते अमृतं ब्रह्मणि ॥ ११८ ॥   
  
ईशानो मे मन्यौ श्रितः मन्युर्हृदये हृदयं मयि अहममृते   
अमृतं ब्रह्मणि ॥ ११९ ॥   
  
आत्मा म आत्मनि श्रितः आत्मा हृदये हृदयं मयि अहममृते   
अमृतं ब्रह्मणि ॥ १२० ॥   
  
पुनर्म आत्मा पुनरायुगात् पुनः प्राणः पुनराकूतमागात् ॥   
वैश्वानरो रश्मिभिर्वावृधानः अन्तस्तिष्ठत्वमृतस्य गोपाः   
॥ १२१ ॥   
  
न्यासानेवं विधायाथ ध्यायेदात्मानमीश्वरम् ॥   
पार्थिवोक्तप्रकारेण लिङ्गपूजां ततश्चरेत् ॥ १२२ ॥   
  
आराधितो मनुष्यैस्त्वं सिद्धैर्देवासुरादिभिः ॥ आराधयामि   
भक्त्या त्वां मां गृहाण महेश्वर ॥ १२३ ॥   
  
आ त्वा वहन्तु हरयः सजेतसः श्वेतैरश्वैरहरहः   
केतुमद्भिः ॥ वाता जलैर्बलवद्भिर्मनोजवैर्माम्पाहि   
शीघ्रम्मम हव्याय शर्व ॥ १२४ ॥   
  
एतत्ते रुद्रा वसन्तेन परोमूजवतोतीहि ॥ अवततधन्वोपिनाकाव   
सः कृत्तिवासा अहि गूं सन्नः शिवोती हि ॥ १२५ ॥   
  
चत्वारि शृङ्गास्त्रयो अस्य पादा द्वे शीर्षे सप्तहस्तासो अस्य ॥   
त्रिधा बद्धो वृषभो रोरवीति महो देवो मर्त्यां आविवेश ॥ १२६   
॥   
  
प्रसन्नो भव देवेश सुमुखो भव शङ्कर ॥ शान्तो भवस्व   
चात्र त्वं मम चाभिमुखो भव ॥ १२७ ॥   
  
स्वामिन्सर्वजगन्नाथ यावत्पूजावसानकम् ॥ तावत्त्वं   
प्रीतिभावेन लिङ्गेस्मिन्सन्निधो भव ॥ १२८ ॥   
  
अभिषेकं ततः कुर्यादमृतैः पञ्चभिः क्रमात् ॥ प्। २९२)   
पश्चाच्छुद्धोदकेनाथ ततः पूजनमारभेत् ॥ १२९ ॥   
  
रौद्रीन्धारान्ततः कुर्यात्प्रोच्यते तद्विधानकम् ॥ नमस्ते   
रुद्राग्नाविष्णू इत्यध्यायद्वयेन च ॥ १३० ॥   
  
आवर्तनमिति प्रोक्तं गङ्गास्नानफलप्रदम् ॥ आवर्तनाभिषेकं   
तु यः कुर्यात्प्रत्यहं नरः ॥ १३१ ॥   
  
तस्यैव दिनजं पापं दैवजं नाशमाप्नुयात् ॥   
सन्ध्यावन्दनतः क्षीणं तच्चेत्प्राग्जन्मजम्भवेत् ॥ १३२ ॥   
  
एकः पाठो नमस्ते च अनुवाकः परस्य च ॥ एवम्भवाय   
नस्तस्युः आ ना विष्णुस्तथैककम् ॥ १३३ ॥   
  
इदं रुद्रियमाख्यातं रौद्रपापनिकृन्तनम् ॥ अनेन प्रत्यहं   
यस्तु कुर्याल्लिङ्गाभिषेचनम् ॥ १३४ ॥   
  
जन्मजन्मकृतं पापं वर्षेवर्षे प्रणश्यति ॥ सप्तजन्मकृते   
पापे नष्टे लक्ष्मीर्विवर्धते ॥ १३५ ॥   
  
वंशश्च स्थिरतामेति यशो याति दिगन्तरम् ॥ सूते [पारदे ॥]   
चास्य यथारूपं तथा तोये प्रदृश्यते ॥ १३६ ॥   
  
रुद्रीभिरेकादशभिराद्य रुद्रः प्रकीर्तितः ॥ अनेन सिक्तं   
यैर्लिङ्गन्ते न पश्यन्ति भास्करिम् ॥ १३७ ॥   
  
एकादशभिरेतैस्तु महारुद्रः प्रकीर्तितः ॥   
धनप्रदोऽधनानाञ्च महापातकनाशनः ॥ १३८ ॥   
  
अनेन विहितो होमः सोमयागफलप्रदः ॥ योनाधिकारि   
दीक्षायान्तस्य पापक्षयङ्करः ॥ १३९ ॥   
  
एकादशमहारुद्रैरतिरुद्रः प्रकीर्तितः ॥ अतिपापहरोयं   
स्याद्दृष्टन्यायेन निष्कृतिः ॥ १४० ॥   
  
विश्वासघातनं स्वामिद्रोहोऽन्यायेन दण्डनम् ॥ कृतघ्नता च   
सामर्थ्ये शरणागतनाशनम् ॥ १४१ ॥   
  
अतिपापानि पञ्चेति शप्ते देशे तपस्तथा ॥ अकर्मणि कृते   
यत्तदतिरुद्रो विनाशयेत् ॥ १४२ ॥   
  
शाखायां यस्य तु यथा स्वाध्यायौ पठितावुभौ ॥   
पठनीयौ तथा तेन शाखाखण्डं न कारयेत् ॥ १४३ ॥   
  
न रुद्रो यस्य शाखायान्तैत्तिरीयं पठेत्स तु ॥ शाखा तु   
यजमानस्य ब्राह्मणद्वारतः कृता ॥ १४४ ॥   
  
अथ वा तैत्तिरीयाणां नान्यशाखा प्रपूज्यते ॥   
शाखामिश्रं कृतं कर्म यजमानं विनाशयेत् ॥ १४५ ॥   
  
धनलोभात्परार्थं यो माभिषिञ्चति मूढधीः ॥ स तु   
चाण्डालवज्ज्ञेयो निर्धनस्सप्तजन्मसु ॥ १४६ ॥   
  
कुटुम्बिना तु यत्नेन धनार्थम्मम पूजनम् ॥ कृतं   
चेज्जपदानाभ्यां तद्रुद्रांशोस्य निष्कृतिः ॥ १४७ ॥   
  
प्। २९३) काको ब्रह्मस्वभोक्ता स्याच्छिवस्वाशी तु कुक्कुटः ॥   
देव्यन्नभोक्ता प्लवगो मूषको विष्णुवित्तभुक ॥ १४८ ॥   
  
चण्डीचण्डीशनिर्माल्यं तथा वैनायकं द्विजाः ॥   
प्रसादं न च गृह्णन्ति स्वयन्दत्तादृते क्वचित् ॥ १४९ ॥   
  
न सत्कृतं त्वविधिना यैर्वित्तेनान्यजन्मनि ॥ भूत्वा मे   
पूजकास्ते तु सुखं कुर्वन्त्यनुत्तमम् ॥ १५० ॥   
  
रुद्रो न यस्य शाखायाम्परिशिष्टान्वितं स तु ॥   
पठेद्रुद्रन्तैत्तिरीयं लुप्तशाखस्तमेव हि ॥ १५१ ॥   
  
मन्त्रप्रयोगसहितो रुद्राध्यायोथ वक्ष्यते ॥ असंस्कृताय नो   
वाच्यं तान्त्रिकाय कदाचन ॥ १५२ ॥   
  
ॐ नमस्ते रुद्रमन्यव उतोत इषवे नमः ॥ नमस्ते अस्तु धन्वने   
बाहुभ्यामुत ते नमः ॥ १५३ ॥   
  
या त इषुः शिवतमा शिवम्बभूव ते धनुः ॥ शिवा शरख्या   
या तव तया नो रुद्र मृडय ॥ १५४ ॥   
  
या ते रुद्रशिवा तनूरघोरा पापकाशिनी तया नस्तनुवा   
शन्तमया गिरिशन्ताभिचाकशीहि ॥ १५५ ॥   
  
यामिषुं गिरिशन्तहस्ते बिभर्ष्यस्तवे ॥ शिवां गिरित्र तां   
कुरु माहिगूंसीः पुरुषं जगत् ॥ १५६ ॥   
  
शिवेन वचसा त्वा गिरिशाच्छावदामसि ॥ लक्षमेकं   
प्रजुहुयाद्गोघृतं योत्र सुप्रभम् ॥ १५७ ॥   
  
माध्वीकं मधुकं क्षौद्रन्तिलांश्च दधिसंयुतान् ॥   
यत्किञ्चित्कार्यमुद्दिश्य तस्य सिद्धिः प्रजायते ॥ १५८ ॥   
  
एवमेव सहस्रं चेदेकादशदिनं हुनेत् ॥ बालानां मारका   
ग्रामे नश्यन्त्येव न संशयः ॥ १५९ ॥   
  
कुमारमारकश्चैव द्वादशाहेन नश्यति ॥ होमः   
पञ्चदशाहन्तु राज्योपद्रवनाशनः ॥ १६० ॥   
  
होमाद्विंशतिरात्रेण देशोपद्रवनाशनम् ॥ पृथिव्युपद्रवो   
नश्येन्मासमात्रेण होमतः ॥ १६१ ॥   
  
गवामुपद्रवे जाते गोष्ठमध्ये तदा हुनेत् ॥   
वैकङ्कतसमिद्भिश्चायुतं [कण्टकिवृक्षविशेषः ॥] शान्तिः   
प्रजायते ॥ अयुतं रुद्रहोमेन महाशान्तिर्भवेद्ध्रुवम् ॥ १६२ ॥   
  
यथा नः सर्वमिज्जगदयक्ष्मगूं सुमना असत् ॥   
जपेदयुतसङ्ख्याकं शापमोक्षः प्रजायते ॥ शिशिरे तु जले   
प्रातर्लक्षञ्जप्त्वा सुखी भवेत् ॥ १६३ ॥   
  
अध्यवोचदधिवक्ता प्रथमो दैव्यो भिषक् ॥ अहीं श्च   
सर्वाञ्जम्भयत्न्सर्वाश्च यातुधान्यो धराचीः परासुव ॥ १६४   
॥   
  
लक्षमेकं पुरश्चर्या होमः स्याद्घृतसर्षपैः ॥ प्। २९४)   
व्याधीनां नाशनं चेत्थं प्रयोगान्तरमुच्यते ॥ १६५ ॥   
  
सप्ताभिमन्त्रितान्कृत्वा सर्षपानातुरस्य च ॥ चतुर्दिक्षु   
क्षिपेद्रक्षा दशदिग्भ्यः प्रजायते ॥ १६६ ॥   
  
सप्ताभिमन्त्रितान्कृत्वा पथि गच्छंस्तु सर्षपान् ॥ दशदिक्षु   
क्षिपेन्नित्यं पथि क्षेमं प्रजायते ॥ १६७ ॥   
  
ब्रह्मराक्षसयक्षाद्यैः पिशाचप्रेतभूतकैः ॥ आविष्टः   
सर्षपैस्ताड्यः सप्तवाराभिमन्त्रितैः ॥ १६८ ॥   
  
पुनः पुनर्मन्त्रपाठं पूर्वं कृत्वा धनार्थिनः ॥ धनं   
गृहीत्वा गच्छन्ति करे चन्दनमेव हि ॥ १६९ ॥   
  
शिखामाक्रम्य च जपेत्ताडयेद्गौरसर्षपैः ॥ रात्रिं   
समस्तां स्कन्दादिग्रहपीडा विनश्यति ॥ १७० ॥   
  
अनेन मन्त्रयित्वा तु दद्याच्छास्त्रोक्तमौषधम् ॥ तत्कालं   
तद्गुणो यः स्यादन्यथा तु यथा तिथिः ॥ १७१ ॥   
  
अभिमन्त्र्य जलं दद्यात्सर्वसत्त्वभवां रुजम् ॥   
हरेत्सविग्रहाणां च सर्षपैस्ताडनैस्तथा ॥ १७२ ॥   
  
सर्वभूतोद्भवां पीडां भस्मधारणतो जयेत् ॥ दिवसे च   
तथा रात्रौ त्रिशूलमभिमन्त्रयेत् ॥ १७३ ॥   
  
सहस्रैकं समादाय क्षिपेन्नागह्रदे तु तत् ॥   
त्रिशूलेनास्तवेगास्ते नाशं गच्छन्ति पन्नगाः ॥ १७४ ॥   
  
भस्माभिमन्त्रितं कृत्वा पन्नगाक्रान्तमन्दिरे ॥   
क्षिपेत्तत्तालशब्देन पन्नगोत्सादनं भवेत् ॥ १७५ ॥   
  
असौ यस्ताम्रो अरुण उत बभ्रुः सुमङ्गलः ॥ ये चैनगूंरुद्रा   
भितो दिक्षुः श्रिताः सहस्रशो वैषागूंहेड ईमहे ॥ १७६ ॥   
  
असौ योऽवसर्पति नीलग्रीवो विलोहितः ॥ उतैनं गोपा अदृशं न   
दृशन्नु दहार्यः ॥ उतैनं विश्वा भूतानि सदृष्टो   
मृडयाति नः ॥ १७७ ॥   
  
उदयास्तमयोः सूर्यमेताभ्यामुपतिष्ठते ॥ अष्टोत्तरशतं   
त्र्यब्दमक्षयोविभवो [तस्येति शेषः ॥] भवेत् ॥ १७८ ॥   
  
सहस्रमभिजप्तेन क्षीरेण स्नापयेच्छिवम् ॥ अब्दैकेन प्रसन्नः   
स्याद्घृतस्रावाच्च वर्षणम् ॥ १७९ ॥   
  
अतसीनान्तु पुष्पाणि हुनेदयुतसङ्ख्यया ॥ अवश्यो वश्यतां   
याति सविता वरदो भवेत् ॥ १८० ॥   
  
अर्कमूलोद्भवैर्दुग्धैराप्लुतानां तु होमयेत् ॥ अयुतं   
चार्कसमिधां शक्तश्चेत्स जले जपेत् ॥ १८१ ॥   
  
होमान्ते भगवान्सूर्यो वृष्टिं मुञ्चति नान्यथा ॥ मन्त्रद्वयं   
तु भजतामिष्टां सिद्धिं प्रयच्छति ॥ १८२ ॥   
  
प्। २९५) नमो अस्तु नीलग्रीवाय सहस्राक्षाय मीढुषे ॥ अथो ये   
अस्य सत्त्वानोहन्ते भ्योकरन्नमः ॥ स्थण्डिलस्योपकण्ठे तु   
कृत्वा सघृतपायसम् ॥ १८३ ॥   
  
कृष्णाष्टमीं समारभ्य यावत्कृष्णचतुर्दशी ॥ प्रत्यहं   
स्थापयेत्तावत्सहस्रेणाभिमन्त्रितम् ॥ निवेदयेत्तु देवाय   
कार्षापणसहस्रकम् ॥ १८४ ॥   
  
उद्यमाज्जायते लाभः सिद्धे मन्त्रे न संशयः ॥ असिद्धे तु   
तदर्धं स्यात्सूर्यकान्तवृषाद्यपि ॥ निवेदनात्पुनर्लाभो   
लक्षमेकं पुरस्कृतिः ॥ १८५ ॥   
  
होमस्तु पायसघृतैरनाख्येयः प्रयोगवान् ॥   
प्रमुञ्चधन्वनस्तमुभयो रात्न्योर्ज्याम् ॥ याश्च ते हस्त इषवः   
परा ता भगवो वप ॥ १८६ ॥   
  
अवतत्य धनुष्ट्वगूंसहस्राक्ष शतेषुधे ॥ निशीर्य   
शल्यानाम्मुखा शिवो नः सुमना भव ॥ १८७ ॥   
  
विज्यं धनुः कपर्दिनो विशल्यो बाणवाṁ उत ॥ अनेशन्नस्य या   
इषव आभुरस्य निषङ्गधिः ॥ १८८ ॥   
  
या ते हेतिर्मीढुष्टम हस्ते बभूव ते धनुः ॥   
तयास्मान्विश्वतस्त्वमयक्ष्मया परिभुज ॥ १८९ ॥   
  
नमस्ते अस्त्वायुधायानातताय धृष्णवे ॥ उभाभ्यामुत ते नमो   
बाहुभ्यां तव धन्वने ॥ १९० ॥   
  
परि ते धन्वनो हेतिरस्मान्वृणक्तु विश्वतः ॥ अथो य   
इषुधिस्तवारे अस्मन्निधेहि तम् ॥ १९१ ॥   
  
आयुधान्यभिमन्त्र्येमाञ्जप्त्वा पञ्चसहस्रकम् ॥ बन्धयित्वा   
निरसयेद्गच्छेद्गच्छन्ति शत्रवः ॥ १९२ ॥   
  
जुहुयादयुतन्दर्भकण्टकान्द्वेषकामुकः ॥ गुडम्मुखेन   
चोच्चार्य शत्रोर्नाम स्मरन्हुनेत् ॥ १९३ ॥   
  
जपाख्यसवनेनैव शत्रुमुत्सादयेद्धठात् ॥ सम्पूर्णाहं   
जपन्नुत्सादयेत्सग्राममेव च ॥ १९४ ॥   
  
उत्सादयेत्तु राजानमहोरात्रं दिनार्धके ॥ चतुर्भागेन   
वैश्यन्तु षड्भागेनैकजातिकम् ॥ १९५ ॥   
  
पलाशाश्वत्थबिल्वानामपामार्गस्य च क्रमात् ॥   
विप्रादिवश्यकामस्तु दधिक्षौद्रघृतान्विताः ॥ १९६ ॥   
  
हुनेदयुतसङ्ख्याकाः समिधः कार्यसिद्धये ॥   
हीनवर्णान्वशीकर्तुं वरुणार्ककवेतसान् ॥ १९७ ॥   
  
शाखोटकांश्च जुहुयादष्टाविंशशतानि च ॥   
सौगन्धिकानुत्पलाग्निकुमुदानि प्रयच्छति ॥ १९८ ॥   
  
स्वयन्तु लिङ्गे लक्षन्तु चन्दनाक्तानि भक्तितः ॥ राज्यभ्रष्टो   
भवेद्राजा षड्भिर्मन्त्रैः पृथक्पृथक् ॥ १९९ ॥   
  
धनार्थी प्राप्नुयाद्वित्तं शम्भुमेवं प्रपूजयन् ॥   
लक्षमेकन्तिलानां यः पृथग्धत्ते शिवोपरि ॥ २०० ॥   
  
आरोपयेत्स शत्रूणां मूर्ध्नि तिष्ठति नित्यशः ॥ प्। २९६)   
अयुतं राजवृक्षस्य समिधो होमयेत्तु यः ॥ २०१ ॥   
  
रणे राजकुले द्यूते स शत्रुं त्वरितञ्जयेत् ॥ गुग्गुलुं   
षट्सहस्रं यो दक्षिणामूर्तिसन्निधौ ॥ २०२ ॥   
  
यत्कार्यार्थं हुनेत्तस्य सिद्धिः शीघ्रं प्रजायते ॥   
असाध्यस्यापि सिद्धिः स्याद्धृत्वा चाष्टसहस्रकम् ॥ २०३ ॥   
  
यथा महानसे सिद्धमन्नञ्च जुहुयात्तथा ॥   
सहस्राष्टकमेतस्य द्रव्यम्भवति चाक्षयम् ॥ २०४ ॥   
  
एका ऋक् परिशिष्टस्य एतस्याग्रे प्रवक्ष्यत ॥ तभ्यं   
लोकोपकाराय सावधानतया शृणु ॥ २०५ ॥   
  
नमस्ते अस्तु भगवन् विश्वेश्वराय महादेवाय त्र्यम्बकाय   
त्रिपुरुषाय त्रिपुरान्तकाय त्रिकालाय कालाग्निरुद्राय   
नीलकण्ठाय सर्वेश्वराय सदाशिवाय श्रीमहादेवाय नमः   
॥ २०६ ॥   
  
अयुतं यो जपेदेतां घृताक्तैर्बिल्वपत्रकैः ॥ प्रतिनाम   
सहस्रं तु जुहुयाल्लोकवन्दितः ॥ २०७ ॥   
  
नमो हिरण्यबाहवे सेनान्ये दिशाञ्च पतये नमो नमो वृक्षेभ्यो   
हरिकेशेभ्यः पशूनाम्पतये नमोनमः ॥ शष्पिञ्जराय   
त्विषीमते पथीनाम्पतये नमो नमो हरिकेशायोपवीतिने   
पुष्टानाम्पतये नमोनमः ॥ २०८ ॥   
  
नमो बभ्लुशाय व्याधिनेन्नानाम्पतये नमो नमो भवस्य हेत्यै   
जगताम्पतये नमः ॥ नमो रुद्रायाततायिने क्षेत्राणाम्पतये   
नमो नमः सूतायाहन्त्यै वनानाम्पतये नमोनमः ॥ २०९ ॥   
  
पुरश्चरणमेतस्य सहस्रं चैकमीरितम् ॥ यः   
सङ्ग्रामगतस्तस्य कौशल्यार्थमिदञ्जपेत् ॥ २१० ॥   
  
जपप्रभावाच्छस्त्रास्त्रैः सोरिभिर्वैव बाध्यते ॥   
सूतायाहन्त्यै पूर्वन्तु परिशिष्टं निगद्यते ॥ २११ ॥   
  
ललाललततायिनाम्पतये नमो नमो ननाननततायिनाम्पतये नमः   
॥ नमो रोहिताय स्थपतये वृक्षाणाम्पतये नमो नमो भुवन्तये   
वारिवस्कृतायौषधीनाम्पतये नमोनमः ॥ २१२ ॥   
  
मन्त्रिणे वाणिजाय कक्षाणाम्पतये नमो नम   
उच्चैर्घोषायाक्रन्द यते पतीनाम्पतये नमोनमः ॥ २१३ ॥   
  
कृत्स्नवीताय धावते सत्त्वानाम्पतये नमो नमस्सहमानाय   
निव्याधिन आव्याधिनीनाम्पतये नमो नमः ॥ नमो निषङ्गिणे   
ककुभाय स्तेनानाम्पतये नमो नमो निषङ्गिणे इषुधिमते   
तस्कराणाम्पतये नमो नमः ॥ २१४ ॥   
  
सहस्रपञ्चकञ्चास्य पुरश्चरणमुच्यते ॥ एतज्जप्तुर्भयं नास्ति   
व्याघ्रचौरादिकैर्वने ॥ २१५ ॥   
  
नमो वञ्चते परिवञ्चते स्तायूनाम्पतये नमो नमो निचेरवे   
परिचरायारण्यनाम्पतये नमो नमः ॥ प्। २९७) सकायिभ्यो   
जिघागूं सद्भ्यो मुष्णताम्पतये नमो नमो समिद्भ्यो   
नक्तञ्चरद्भ्यो विकृन्तानाम्पतये नमोनमः ॥ २१६ ॥   
  
उष्णीषिणे गिरिचराय कुलञ्चानाम्पतये नमो नमः इषुमद्भ्यो   
धन्वायिभ्यश्चवो नमः ॥ नमः आतन्वानेभ्यः   
प्रतिदधानेभ्यश्च वो नमः नम आयच्छद्भ्योस्यद्भ्यश्च वो   
नमोनमः ॥ २१७ ॥   
  
सहस्राष्टकमेतस्य पुरश्चरणमुच्यते ॥ व्रणादेस्तीव्रपीडा   
या नाशकोस्य जपः स्मृतः ॥ २१८ ॥   
  
विसृजद्भ्यो विद्वद्भ्यश्च वो नमा नमः स्वपद्भ्यो जाग्रद्भ्येश्च   
वो नमः ॥ नमः शयानेभ्य आसीनेभ्यश्च वो नमो   
नमस्तिष्ठद्भ्यो धावद्भ्यो श्च वो नमोनमः ॥ २१९ ॥   
  
समाभ्यः सभापतिभ्यश्च वो नमः ॥ अश्वेभ्यो अश्वपतिभ्यश्च   
वो नमः ॥ २२० ॥   
  
सहस्रनवकन्तावत्पुरश्चरणमस्य तु ॥ सेनायाश्चतुरङ्गानां   
शान्तये प्रजपेदिदम् ॥ २२१ ॥   
  
नम आव्याधिनीभ्यो विविध्यन्तीभ्यश्च वो नमो नम   
उपगणाभ्यस्तृ गूं हतीभ्यश्च वो नमः ॥ २२२ ॥   
  
नमो गणेभ्यो गणपतिभ्यश्च वो नमो नमो व्रातेभ्यो   
व्रातपतिभ्यश्च वो नमः ॥ नमो गृत्सेभ्यो गृत्सपतिभ्यश्च वो   
नमो नमो विरूपेभ्यो विश्वरूपेभ्यश्च वो नमः ॥ २२३ ॥   
  
नमो महद्भ्यः क्षुल्लकेभ्यश्च वो नमो ननो रथिभ्यो   
रथपतिभ्यश्चवो नमः ॥ नमः सेनाभ्यः सेनानीभ्यश्च वो   
नमो नमः क्षतृभ्यः सङ्ग्रहीतृभ्यश्च वो नमो नमो महद्भ्यो   
अर्भकेभ्यश्च वो नमः ॥ २२४ ॥   
  
नमस्तक्षभ्यो रथकारेभ्यश्च वो नमो नमः कुलालेभ्यः   
कर्मारेभ्यश्च वो नमः ॥ नमः पुञ्जिष्ठेभ्यो निषादेभ्यश्च   
वो नमो नम-इषुकृद्भ्योधन्वकृद्भ्यश्च वो नमः ॥ नमो   
मृगयुभ्यः शनिभ्यश्च वो नमो नमः श्वभ्यः श्वपतिभ्यश्च   
वो नमः ॥ २२५ ॥   
  
पुरश्चरणमेतस्य सहस्राणां तु षोडश ॥ दुष्टग्रहबलिं   
दत्त्वा जप्त्वा चैतान्निरामयः ॥ २२६ ॥   
  
नमो भवाय च रुद्राय नमः शर्वाय च पशुपतये च ॥ नमो   
नीलग्रीवाय च शितिकण्ठाय च नमः कपर्दिने च व्युप्तकेशाय   
च ॥ २२७ ॥   
  
नमः सहस्राक्षाय च शतधन्वने च नमो गिरिशाय च   
शिपिविष्टाय च ॥ नमो मीढुष्टमायेषुमते च नमो ह्रस्वाय च   
वामनाय च नमो बृहते च वर्षीयसे च नमो वृद्धाय च सवृधे   
च ॥ २२८ ॥   
  
पुरश्चर्यायुतं चास्य विभवार्थं प्रयोजयेत् ॥ प्। २९८)   
त्रिसन्ध्यं यः पठेदेतदेवं वर्षेण भाग्यवान् ॥ २२९ ॥   
  
नमो अग्रेयाय च प्रथमाय च नम आशवे चाजिराय च ॥ नमः   
शिघ्र्याय च शीभ्याय च नम ऊर्म्याय चावस्वन्याय च नमः   
स्रोतस्याय च दीप्याय च ॥ २३० ॥   
  
सहस्रपञ्चकं तावत्पुरश्चरणमुच्यते ॥ गणाग्रं   
तृप्तिमाप्नोति यन्मतं च परैरपि ॥ २३१ ॥   
  
नमो ज्येष्ठाय च कनिष्ठाय च नमः पूर्वजाय चापरजाय च   
॥ नमो मध्यमाय चाप्रगल्भ्याय च नमो जघन्याय च बुध्न्याय   
च ॥ २३२ ॥   
  
नमः सोभ्याय च प्रतिसर्याय च नमो याम्याय च क्षेम्याय च ॥   
श्लोक्याय च वसान्याय च नम उर्वर्याय च खल्याय च ॥ २३३ ॥   
  
नमो वन्याय च कक्ष्याय च नम श्रवाय च प्रतिश्रवाय च ॥   
२३४ ॥   
  
सहस्रदशकं तावत्पुरश्चरणमुच्यते ॥   
ज्ञातिश्रेष्ठत्वमाप्नोति जपेनैव न संशयः ॥ २३५ ॥   
  
नम आशु शेणाय चाशुरथाय च नमः शराय चावभेदिने च   
॥ नमो वर्मिणे च वरूथिने च नमो बिल्मिने च कवचिने च नमः   
श्रुताय च श्रुतसेनाय च ॥ २३६ ॥   
  
पुरश्चर्यास्य निर्दिष्टा सहस्राणां तु पञ्चकम् ॥ जात्या   
नश्यति खञ्जत्वं पादुकासिद्धिमाप्नुयात् ॥ २३७ ॥   
  
नमो दुन्दुभ्याय चाहनन्याय च नमो धृष्णवे च प्रमृशाय च   
॥ नमो दूताय च प्रहिताय च नमो निषङ्गिणे चेषुधिमते च ॥   
२३८ ॥   
  
नमस्तीक्ष्णेषवे चायुधिने च नमः श्रुत्याय च पथ्याय च ॥   
नमः काट्याय च नीप्याय च नमः कुल्याय च सरस्याय च ॥   
नमो नादेयाय च वैशन्ताय च ॥ २३९ ॥   
  
अयुतद्वितयं चास्य पुरश्चरणमुच्यते ॥ सङ्ग्रामे   
जयकृच्चायमनुवाकः प्रकीर्तितः ॥ २४० ॥   
  
नमः कूप्याय चावट्याय च नमो वर्याय चावर्याय च ॥ नमो   
मेध्याय च विद्युत्याय च नम इन्द्रियाय चातथ्याय च ॥ २४१ ॥   
  
नमो वात्याय च रेष्म्याय च नमो वास्तव्याय च वास्तुपाय च ॥   
२४२ ॥   
  
षट्सहस्रं पुरश्चर्या ग्रहेणाधिष्ठितो रविः ॥   
अभिमन्त्रणमेतेन तेन तोयं विमुञ्चति ॥ २४३ ॥   
  
नमः सोमाय च रुद्राय च नमस्ताम्राय चारुणाय च नमः   
शङ्गवे च पशुपतये च नम उग्राय च भीमाय च ॥ २४४ ॥   
  
नमो अग्रेवधाय च दूरे वधाय च नमो हन्त्रे च हनीयसे च ॥   
नमो वृक्षेभ्यो ह्रिकेशेभ्यो नमस्ताराय ॥ २४५ ॥   
  
प्। २९९) नमः शम्भवाय च मयोभवाय च नमः शङ्कराय च   
मयस्कराय च नमः शिवाय च शिवतराय च ॥ २४६ ॥   
  
पुरश्चर्यायुतमिता जपेदष्टोत्तरं शतम् ॥ त्रिकाल्ं   
भस्मतोयञ्च भक्षयेल्लेपयेत्तथा ॥ २४७ ॥   
  
मासत्रयाद्राजयक्ष्मा किलातश्चित्रमब्दतः ॥ नश्यत्येव   
भवेद्दिव्यो रोगः क्षुद्रो दिनत्रयात् ॥ २४८ ॥   
  
नमस्तीर्थ्याय च कूल्याय च नमो वार्याय चावार्याय च ॥   
नमः प्रतरणाय चोत्तरणाय च नमः आचार्याय चाध्मानाय   
च ॥ २४९ ॥   
  
नमः शष्पाय च फेन्याय च नमः सिकत्याय च प्रबाह्याय च   
॥ २५० ॥   
  
षट्सहस्रं पुरश्चर्याषण्मासं तीर्थगो जपेत् ॥ यथोक्तं   
तत्तीर्थफलं लभते चेह जन्मनि ॥ २५१ ॥   
  
नम इरिण्याय च प्रमथ्याय च नमः किगूं शिलाय च   
क्षयाणाय च नमः कपर्दिने च पुलस्तये च ॥ २५२ ॥   
  
नमो गोष्ठ्याय च गृह्याय च नमस्तल्पाय च गेह्याय च ॥ नमः   
काट्याय च गह्वरेष्ठाय च नमो हृदय्याय च निवेष्याय च ॥   
२५३ ॥   
  
नमः पागूंसंव्याय च रजस्याय च नमः शुष्काय च   
हरित्याय च नमो लोप्याय च चोल्प्याय च ॥ २५४ ॥   
  
सहस्रनवकं तावत्पुरश्चरणमुच्यते ॥ धातुवादो राजसश्च   
सिध्यत्येतत्प्रसादतः ॥ २५५ ॥   
  
अत्रास्ति परिशेषस्यानुवाकोप्येक एव हि ॥ रजस्याय च एतस्य   
नमोन्तस्याग्रतः पठेत् ॥ २५६ ॥   
  
नमो नेदिष्ठाय च कृशाङ्गाय च नमः पराय च परतराय च   
॥ नमः परमाय च धूमाय च नमो हराय च ताराय च ॥ २५७   
॥   
  
नमो वामनाय च हरिण्याय च नमः शिवाय च हरिकेशाय च ॥   
२५८ ॥   
  
सहस्राष्टकमेतस्य पुरश्चरणमुच्यते ॥ बालग्रहा विनश्यन्ति   
वर्हिषोदकमार्जनात् ॥ २५९ ॥   
  
नम ऊर्व्याय च सूर्याय च नमः पर्णाय च पर्णशदाय च ॥   
नम उद्गुरुमाणाय चाभिघ्नते च नम आखिदते च प्रखिदते च ॥   
२६० ॥   
  
अस्य नवसहस्राणां पुरश्चरणमुच्यते ॥ अभिमन्त्र्य जलं   
देयं शोकशान्त्यै तु शोकिने ॥ २६१ ॥   
  
नमो वः किरिकेभ्यस्सर्वत्र देवानागूं हृदयेभ्य इति ॥   
परिशिष्टं चैतदत्र प्रयोगेष्वपि यो जपेत् ॥ २६२ ॥   
  
तिलहोमेनायुतेन कार्यं पलसहस्रकम् ॥ प्रतिष्ठाञ्चैव   
भूपालात्प्राप्नुयाद्वर्षमध्यतः ॥ २६३ ॥   
  
हुनेद्गोमद्यखण्डानि चैकादशसहस्रकम् ॥ प्। ३००) घृताक्तानि   
प्रदातव्या गाव एकादशैव हि ॥ २६४ ॥   
  
पुरश्चरणपूर्वन्तु लक्षैकं तिलतण्डुलान् ॥ यो हुनेत्तस्य गेहे   
तु राजलक्ष्मीः स्वयं वसेत् ॥ २६५ ॥   
  
एवं च तिलधान्याभ्यां होमाल्लक्ष्मीः स्थिरा भवेत् ॥   
शतपुष्पमयीं कृत्वा प्रतिमां राजरूप्यकाम् ॥ २६६ ॥   
  
सहस्रं जुहुयाद्राजा वशोवश्यं प्रजायते ॥ पद्मोत्पलानां   
लक्षन्तु हुत्वा भूपश्रियं लभेत् ॥ २६७ ॥   
  
चणकप्रतिमा लक्षं होमयेद्गुग्गुलोर्वटीः ॥   
हृतसामन्तराज्यं स प्राप्नोत्येव न चान्यथा ॥ २६८ ॥   
  
हुनेद्बिवसमिद्भिस्तु दक्षिणामूर्तिसन्निधौ ॥ लक्षमेकं तदा   
राष्ट्रं सामन्तस्य लभेत सः ॥ २६९ ॥   
  
महाचतुष्पथे स्थाप्यं [ल्यवार्षः ॥] लिङ्गं   
वल्मीकमृद्भवम् ॥ स्नापयेत्पञ्चगव्येन रुद्राध्यायेन मन्त्रयेत्   
॥ २७० ॥   
  
मानस्तोकेन मन्त्रेण चाभिषिञ्चेन्निवेद्यकम् ॥ सघृतं पायसं   
दद्याद्भूतेभ्यश्च तथा बलिम् ॥ २७१ ॥   
  
एवं मासत्रयं कृत्वा महदैश्वर्यमाप्नुयात् ॥ पलं   
चार्धपलं वापि दक्षिणामूर्तिसन्निधौ ॥ २७२ ॥   
  
श्वेताम्बरां चूर्णयित्वा स्थापयेत्ताम्रपात्रके ॥ आलोड्य   
कपिलाज्येन प्रदीपिन्याभिमन्त्रितम् ॥ २७३ ॥   
  
सहस्राष्टकमेतेन मन्त्रेण प्रपिबेदथ ॥ भवेत्तस्याप्रतिहतं   
वाक्यं सर्वत्र निश्चितम् ॥ २७४ ॥   
  
उदुम्बर्याश्च समिधो घृताक्ताश्चायुतं हुनेत् ॥ स्वामी   
बहुगवां स स्यात्क्षीयन्ते नास्य धेनवः ॥ २७५ ॥   
  
बिल्वानां समिधश्चैव हुनेदष्टसहस्रकम् ॥   
सुवर्णाष्टकमाप्नोति ह्यसिद्धो रजताष्टकम् ॥ २७६ ॥   
  
बिल्वाभावे त्वामलकं तदभावे उदुम्बरम् ॥ तस्याभावे   
हैमवती तदभावे विभीतकम् ॥ २७७ ॥   
  
श्रीखण्डगोघृताक्तानां पद्मानां लक्षमेककम् ॥   
हुनेद्यस्तस्य लक्ष्मीस्तु स्वयमेवोपतिष्ठते ॥ २७८ ॥   
  
द्रापे अन्धसस्पतेदरिद्रनीललोहित ॥ एषां पुरुषाणामेषां   
पशूनां मा भेर्मा रोङ्मोचनः किञ्च नाममत् ॥ २७९ ॥   
  
अनेन जुहुयादाज्यमयुतावधि सङ्ख्यया ॥ अक्षय्यान्यस्य   
वासांसि भवन्ति च तथातथा ॥ २८० ॥   
  
या ते रुद्र शिवा तनूः शिवाविश्वा हा भेषजी ॥ शिवा   
रुतस्य भेषजी तया नो मृद जीवसे ॥   
उर्णाभाश्चाजीवदवेस्तनूं विहाय च ॥ २८१ ॥   
  
एकादशसरं कुर्यात्सूत्रमेकैकसूत्रकम् ॥ सहस्रं   
सम्प्रमन्त्याथैकादश ग्रन्थयस्स्मृताः ॥ २८२ ॥   
  
प्। ३०१) एवं सम्पूज्य तां रज्जुं धूपं दत्त्वा च बन्धयेत् ॥   
वामहस्ते तु गर्भिण्याः स सुवीत सुखं सुतम् ॥ २८३ ॥   
  
दक्षे बालकहस्ते तु सुखं तिष्ठति बालकः ॥ बन्धयेद्यदि   
सूत्रन्तु मन्त्रेणैवाभिमन्त्रितम् ॥ २८४ ॥   
  
धनिको बाहुमूले वा कण्ठे वा धारयेदिदम् ॥   
कदाचिदुत्तमर्णाद्वै भयन्तस्य न जायते ॥ २८५ ॥   
  
क्ष्मागूं रुद्राय तवसे कपर्दिने क्षयद्वीराय प्रभरामहे   
मतिम् ॥ यथा नः शमसद्द्विपदे चतुष्पदे विश्वम्पुष्टं ग्रामे   
अस्मिन्ननातुरम् ॥ २८६ ॥   
  
अष्टोत्तरसहस्रन्तु प्रत्यहं जुहुयात्तिलान् ॥ अयाचितं धनन्तेन   
लोकेभ्य ह्युपलभ्यते ॥ २८७ ॥   
  
यस्तु दूर्वाप्रवालानि घृताक्तान्ययुतं हुनेत् ॥   
महाज्वरोपघातेपि मृतकल्पः स जीवति ॥ २८८ ॥   
  
माक्षिकं पायसाज्याभ्यामयुतं जुहुयाच्छुचिः ॥   
महाग्रहज्वरादिभ्योभिचाराच्च प्रमुच्यते ॥ २८९ ॥   
  
वैकङ्कतीनामयुतं समिधाञ्च घृतैर्हुनेत् ॥ ज्वरादिकभवा   
पीडा सद्य एव विनश्यति ॥ २९० ॥   
  
द्रव्याद्यर्थं यदा कश्चिन्मृदुभिरभिरूप्यते ॥ तदा   
तुषान्प्रजुहुयादयुतं सुखमेधते ॥ २९१ ॥   
  
वैकङ्कतीश्च समिध उदुम्बर्यास्तथा तिलान् ॥ अनेन   
जुहुयाल्लक्षं सर्वशक्तिकरं स्मृतम् ॥ २९२ ॥   
  
गवाञ्चान्यपशूनां वा ह्युपघाते तु तत्स्थले ॥ अग्निं   
संस्थाप्य जुहुयाद्वैकङ्कतीघृतप्लुताः ॥ २९३ ॥   
  
अयुतं तस्य शान्तिः स्यात्पलाशानां तथायुतम् ॥   
घृताक्तानां प्रजुहुयान्महाज्वरमुखा ग्रहाः ॥ २९४ ॥   
  
राक्षसा भूतवेतालाः प्रेताश्चापि पिशाचकाः ॥ जनं वापि   
गजं वाश्वं मुक्त्वा गच्छन्ति दूरतः ॥ २९५ ॥   
  
जनानां जननं यस्मिन्गेहे भवति सूतिका ॥ मरणं वाथ   
हानिर्वा तत्र शान्तिरुदीर्यते ॥ २९६ ॥   
  
घृताक्तानां तिलानान्तु ह्ययुतं जुहुयाद्द्विजः ॥ तस्मिन्देशे   
महामारीव्याघ्रादिभ्यो भयं न वै ॥ २९७ ॥   
  
देवानां क्षोभणं यत्र तत्र शान्तिं वदाम्यहम् ॥ पुरस्य   
मध्यभागे तु वह्निस्थापनमाचरेत् ॥ २९८ ॥   
  
चतुर्दिक्षु च सन्नद्धा गुप्ताश्चत्वार एव हि ॥ नराः   
स्थाप्यास्ततः कर्म सावधानः समाचरेत् ॥ २९९ ॥   
  
अष्टोत्तरसहस्रन्तु घृताक्ताञ्जुहुयात्तिलान् ॥   
ततोर्धरात्रसमये त्वोदनं सघृतन्तिलान् ॥ ३०० ॥   
  
पिष्टं माषौदनञ्चापि कृशरं परमान्नकम् ॥ सुज्ञो जनपदे   
दद्यात्स्थानेस्थाने ततो बलिम् ॥ ३०१ ॥   
  
पलाशपत्रे रुद्रेभ्यो रक्षोभ्यस्तदनन्तरम् ॥ प्। ३०२) कुर्यादेवं   
पक्षमेकं सर्वोपद्रवनाशनम् ॥ ३०२ ॥   
  
मृडानो रुद्रो तनो मपस्कृधि क्षयद्वीराय नमसा विधेम ते ॥   
यच्छञ्च योश्च मनुरायजे पितातदस्यामततोवरुद्रप्रणीतौ ॥   
३०३ ॥   
  
सहस्रन्तु जपेत्तोये तीरे सम्पूजयेच्छिवम् ॥ यावद्दूरे   
भवेदिष्टं त्रिदिनार्वाङ्मिलेत्खलु ॥ ३०४ ॥   
  
मा नो महान्तमुत मा नो अर्भकं मा न उक्षन्तन्तमुत मा न   
उक्षितम् ॥ मानो वधीः पितरं मोत मातरं मानः प्रियास्तन्वो   
रुद्ररीरिषः ॥ ३०५ ॥   
  
परिजनस्य बालानामारोग्यार्थन्तिलान्हुनेत् ॥ अयुतं   
शीतलादिभ्य आरोग्यं जायते क्षणात् ॥ ३०६ ॥   
  
मानस्तोकं [मानस्तोके तनये मा न आयुषि मा नो गोषु मानो   
अश्वेषु रीरिषः ॥ मा नो वीरानुद्रभामिनो वधीर्हविष्मन्तः   
सदमि त्वा हवामहे - अयं मन्त्रः अपरश्च - मानो महान्तमुत   
मा नो अर्भकं मा न उक्षन्तमुत मा न उक्षितम् ॥ मा नो वधीः   
पितरं मोतमातरं नः प्रियास्तनुवो रुद्र रीरिषः ॥]   
महान्तञ्च सर्वतन्त्रेषु गोपितम् ॥ कथयिष्यामि मुनये देवानां   
कार्यसिद्धये ॥ ३०७ ॥   
  
अतिकृच्छ्रेण कृच्छ्रेण तथा चान्द्रायणेन वा ॥ आदौ   
संशोध्य चात्मानं पूतकायो जपञ्चरेत् ॥ ३०८ ॥   
  
जपन्नेतत्तु भुञ्जीत शाकं वा यावकं पयः ॥   
भिक्षाञ्चाज्यञ्जपस्तस्य भवेदयुतसङ्ख्यकः ॥ ३०९ ॥   
  
सहस्रमात्रे मन्त्रस्य प्रयोगार्हो भवेन्मनुः ॥ प्रयोगान्ते   
त्वहोरात्रञ्जपः कार्यो निरन्तरम् ॥ ३१० ॥   
  
तद्दशांशेन होतव्य औदुम्बर्यो घृताप्लुताः ॥   
महाव्याहृतिभिः पश्चात्तावदेव घृतं हुनेत् ॥ ३११ ॥   
  
संस्रावभागं सम्प्राश्य प्रयोगेणाक्षयं व्रजेत् ॥ पुनः   
कर्म प्रकुर्वीत प्रायश्चित्तं पुनः पुनः ॥ ३१२ ॥   
  
स्नायाच्च तिलतैलेन सप्तधा मन्त्रितेन च ॥   
मरणादिप्रयोगाणाम्भवेत्पातकमोचनम् ॥ ३१३ ॥   
  
ब्रह्मवर्चसकामस्तु हुनेदष्टसहस्रकम् ॥ घृताक्तानान्तु   
समिधाञ्चौषध्यः सर्वकर्मसु ॥ ३१४ ॥   
  
पद्मानान्तु घृताक्तानान्दशरात्रमुपोषितः ॥ अयुतं   
जुहुयाल्लक्ष्मीकामो वा शिवदर्शनात् ॥ ३१५ ॥   
  
अपामार्गोद्भवानाञ्च तण्डुलानान्तथायुतम् ॥ हुनेद्वापि   
घृताक्तानां सर्वार्थस्य स्मृद्धये ॥ ३१६ ॥   
  
गोसहस्रप्रलाभाय जुहुयाद्गोपयोथ वा ॥ आज्याहुतीनाञ्च तथा   
सहस्राष्टकमादरात् ॥ ३१७ ॥   
  
उपोषितो दशाहानि हुनेद्बिल्वफलानि च ॥ अयुतञ्च घृताक्तानि   
लभेताष्टसहस्रकम् ॥ ३१८ ॥   
  
प्। ३०३) सिद्धे मन्त्रे सुवर्णानि त्वसिद्धे रजतानि च ॥   
भार्यामुकी मे भवतु ह्येदर्थे हुनेच्छुचिः ॥ ३१९ ॥   
  
जातीपुष्पाणि चाज्येन मधुना संयुतानि च ॥ कपिला तु यदा   
सूता वृषभं वासितापि गौः ॥ ३२० ॥   
  
आज्यदुग्धं गृहीत्वा स्वाः श्रपयेत्तेन वै चरुम् ॥   
अष्टोत्तरशतं हुत्वा तथा चाष्टसहस्रकम् ॥ ३२१ ॥   
  
मन्त्रयित्वा चरुन्तञ्च सपत्नीकः प्रभक्षयेत् ॥   
आयुष्मतोष्टपुत्रांश्च जनयेन्नात्र संशयः ॥ ३२२ ॥   
  
दूर्वाप्रवालाञ्जुहुयाद्दधिक्षीरघृतान्वितान् ॥   
आयुष्कामोष्टसाहस्रं चिरायुष्ट्वं स विन्दते ॥ ३२३ ॥   
  
दधिक्षौद्रघृताक्तानां पुष्पाणां कुशकाशयोः ॥   
सहस्राण्यष्ट जुहुयादिच्छेत्क्षुद्रान्यदा पशून् ॥ ३२४ ॥   
  
त्रिरात्रोपोषितो भत्वा गच्छेन्महाचतुष्पथे ॥ कृत्वा मूर्तिं   
गोमयेन तद्वद्दैवतसम्मुखे ॥ ३२५ ॥   
  
पूजयित्वा हुनेद्भूमौ चाष्टोत्तरसहस्रकम् ॥ कर्मणा तेन   
नृपतिर्भवेद्वश्यो न संशयः ॥ ३२६ ॥   
  
सप्ताभिमन्त्रितन्तीक्ष्णं तैलं तेन करद्वयम् ॥   
सम्यक्स्पृष्टस्तेन स्पृष्टो योयोसौ वशगो भवेत् ॥ ३२७ ॥   
  
ब्रह्मवर्चसकामस्तु दधिक्षौद्रघृतान्विताः ॥ बिल्वस्य समिधो   
हुत्वा लक्षं तेजोनिधिर्भवेत् ॥ ३२८ ॥   
  
औदुम्बरीश्च जुहुयाद्दधिक्षौद्रघृतान्विताः ॥   
समिधोष्टसहस्राणि शत्रोरुच्चाटनं भवेत् ॥ ३२९ ॥   
  
सर्वोपद्रवनाशार्थं गृहीत्वा सप्तशर्कराः ॥ मन्त्रयित्वा   
सहस्रं तु चतुर्दिक्षु क्षिपेत्ततः ॥ ३३० ॥   
  
ऊर्ध्वाधस्तस्य निकटे सर्वोपद्रवनाशनम् ॥ एवं कृत्वा   
व्रजन्मार्गे चौरव्याघ्रभयं हरेत् ॥ ३३१ ॥   
  
आ रे तेगोघ्न उत पूरुषघ्ने क्षयद्वीराय सुन्नमस्ते ते अस्तु ॥   
रक्षाव नो अधि चेदं देवब्रूह्यथो च नः शर्म यच्छद्विवर्हाः   
॥ ३३२ ॥   
  
स्तुहि श्रुतं गर्तसदं युवानं भवन्तं भीममुपहेलमुग्र ॥   
मृडाजरित्रे रुद्रस्तवानो अभ्यन्ते अस्मन्निव यन्तु सेना ॥ ३३३ ॥   
  
परि नो रुद्रस्य हेतिर्वृणक्तु परि त्वेषस्य दुर्मतिरघायोः ॥   
अवस्थिरा मघवद्भ्यस्तनुष्वमीड्ड्वस्तोकाय तनयाय मृड ॥   
३३४ ॥   
  
मीढुष्टम शिवतम शिवो नः सुमना भव ॥ परमे वृक्ष   
आयुधं निधाय कृत्तिं वसान आचर पिनाकं बिभ्रदागहि ॥   
३३५ ॥   
  
महाभये समुत्पन्ने व्याघ्रचौरभयादिषु ॥ चतसॄचः   
स्मरेच्चित्ते तद्भयस्य विनाशिकाः ॥ ३३६ ॥   
  
विकिरिद्रविलोहित नमस्ते अस्तु भगवः ॥ प्। ३०४) यास्ते   
सहस्रगूंहेतन्यमस्मन्निवपन्तु ताः ॥ ३३७ ॥   
  
शपेदयुतसङ्ख्याकं विरोधे तु महाजनैः ॥ राजा च   
वशमायाति प्रीतिश्चाति प्रजायते ॥ ३३८ ॥   
  
सहस्राणि सहस्रशो बाह्वोस्तव हेतयः ॥ तासामीशानो भगवः   
पराचीनामुखाकृधि ॥ ३३९ ॥   
  
यदा तु महतो मृत्युर्नृपतेर्वाप्युपद्रवः ॥ तदा होमं   
प्रकुर्वीत वैकङ्कतसमिद्वरैः ॥ ३४० ॥   
  
औदुम्बरीभिः शाल्मल्या तिलैर्वापि यवैरपि ॥   
प्रत्येकमेकादशधा चाभिमन्त्र्य ततोवनिम् ॥ ३४१ ॥   
  
कृशरं पायसं वापि ततो भूतानि चार्चयेत् ॥   
दद्याद्विडालमांसस्य बलिं नश्यन्त्युपद्रवाः ॥ ३४२ ॥   
  
सहस्राणि सहस्रशो ये रुद्रा अधिभूम्याम् ॥ तेषां   
सहस्रयोजनेवधन्वानितन्मसि ॥ ३४३ ॥   
  
पठेयुरन्यशाखीया वाक्यान्ते परिशिष्टकम् ॥   
अस्मिन्महत्यर्णवे तं रक्षो भवा अधि तथा ॥ ३४४ ॥   
  
नीलग्रीवाः शितिकण्ठाः शर्वा अधः क्षमाचराः ॥   
तेषागूंसहस्रयोजनेवधन्वानितन्मसि ॥ ३४५ ॥   
  
नीलग्रीवाः शितिकण्ठा दिवगूंरुद्रा उपश्रिताः ॥   
तेषागूंसहस्रयोजनेवधन्वानि तन्मसि ॥ ३४६ ॥   
  
ये वृक्षेषु शष्पिञ्जरा नीलग्रीवा विलोहिताः ॥   
तेषागूंसहस्रयोजनेवधन्वानितन्मसि ॥ ३४७ ॥   
  
ये भूतानामधिपतयो विशिखासः कपर्दिनः ॥   
तेषागूंसहस्रयोजनेवधन्वानितन्मसि ॥ ३४८ ॥   
  
येन्नेषु विविध्यन्ति पात्रेषु पिबतो जनान् ॥   
तेषागूंसहस्रयोजनेवधन्वानितन्मसि ॥ ३४९ ॥   
  
ये पथां पथिरक्षय ऐलबृदा आयुर्युधः ॥   
तेषागूंसहस्रयोजनेवधन्वानितन्मसि ॥ ३५० ॥   
  
ये तीर्थानि प्रचरन्ति सृकाहस्ता निषङ्गिणः ॥   
तेषागूंसहस्रयोजनेवधन्वानितन्मसि ॥ ३५१ ॥   
  
य एतावन्तश्च भयागूंसश्च दिशो रुद्रा वितस्थिरे ॥   
तेषागूंसहस्रयोजनेवधन्वानितन्मसि ॥ ३५२ ॥   
  
जपेदेता नव ऋचः परिशिष्टसमन्विताः ॥ भवन्ति भोगदास्तेन   
हीना ज्ञानप्रदा मताः ॥ ३५३ ॥   
  
नमोस्तु रुद्रेभ्यो ये पृथिव्यां येषामन्नमिषवः ॥ तेभ्यो दश   
प्राचीर्दश दशिणा दश प्रतीचीर्दशोदीचीर्दशोर्ध्वाः ॥   
तेभ्यो नमोस्तु ते नोवन्तु ते नो मृडयन्तु ते यं द्विष्मो यश्च नो   
द्वेष्टि तमेषां जम्भेदध्मः ॥ ३५४ ॥   
  
नमोस्तु रुद्रेभ्यो येन्तरिक्षे येषां वात इषवः ॥ तेभ्यो   
दशप्राचीर्दश दक्षिणा दश प्रतीचीर्दशोर्द्ध्वाः ॥ ३५५ ॥   
  
नमोस्तु रुद्रेभ्यो ये दिवि येषां वर्षमिषवः ॥ प्। ३०५) तेभ्यो   
दश प्राचीर्दश दक्षिणा दश प्रतीचीर्दशोर्द्ध्वाः ॥ ३५६ ॥   
  
मध्याह्ने चाज्यं जुहुयादेभिर्मन्त्रैः सकण्टकम् ॥   
प्रत्यङ्गिराया मन्त्रस्य कर्म कुर्यादयं मनुः ॥ ३५७ ॥   
  
मृत्युञ्जयेन मन्त्रेण नमस्तेऽस्य समापनम् ॥   
तैत्तिरीयेन्यशाखासु परिशिष्टानि सप्त च ॥ ३५८ ॥   
  
सद्योजातादिकाः [सद्योजातम्प्रपद्यामि सद्योजाताय वै नमः   
इत्याद्याः पञ्चर्चः पूर्वं ब्रहुस्थलेषु लिखिताः ।] पञ्च   
त्र्यम्बकं च यजामहे ॥ षडर्च एतास्त्वरितरुद्रनामकमुच्यते ॥   
३५९ ॥   
  
अग्नाविद्यरसजोषसे मा वर्द्धतु चाङ्गिरः   
शुभ्रैर्वाजैर्निरगात्तम् ॥ ३६० ॥   
  
नित्यं सन्ध्यावन्दनान्ते तिष्ठन्कालत्रये जपेत् ॥   
अष्टोत्तरसहस्रन्तु षण्मासं सत्यवाग्भवेत् ॥ ३६१ ॥   
  
वाजश्चमे प्रसवश्च मे प्रयतिश्च मे प्रसितिश्च मे ह्यधीतिश्च   
मे क्रतुश्च मे स्वरश्च मे श्लोकश्च मे श्रुवश्च मे श्रुतिश्च मे   
ज्योतिश्च मे स्वश्च मे यज्ञेन कल्पन्ताम् ॥ ३६२ ॥   
  
प्राणश्च मेऽपानश्च मे व्यानश्च मेऽसुश्च मे चित्तं च मे   
अधीतं च मे वाक्च मे मनश्च मे चक्षुश्च मे श्रोत्रं च मे   
दक्षश्च मे बलं च मे यज्ञेन कपन्ताम् ॥ ३६३ ॥   
  
ओजश्च मे सहश्च मे आत्मा च मे तनूश्च मे शर्म च मे वर्म च   
मेऽङ्गानि च मेऽस्थीनि च मे परूगूंषि च मे शरीराणि च म   
आयुश्च मे जरा च मे यज्ञेन कल्पन्ताम् ॥ ३६४ ॥   
  
ज्यैष्ठ्यं च म आधिपस्यं च मे मन्युश्च मे भामश्च   
मेम्भश्च मे जेमा च मे महिमा च मे वरिमा च मे प्रथिमा च मे   
वर्षिमा च मे द्राघिमाच मे वृद्धं च मे वृद्धिश्च मे यज्ञेन   
कल्पन्ताम् ॥ ३६५ ॥   
  
सत्यं च मे श्रद्धा च मे जगच्चमे धनं च मे विश्वञ्च मे   
महश्च मे क्रीडा च मे मोदश्च मे जातञ्च मे जनिष्यमाणञ्च   
मे सूक्तञ्च मे सुकृतं च मे यज्ञेन कल्पन्ताम् ॥ ३६६ ॥   
  
ऋतञ्च मे मृतञ्च मे यक्ष्मं च मे नामयं च मे जीवातुश्च मे   
दीर्घायुस्त्वं च मे न मित्रं च मे भयं च मे सुखञ्च मे   
शयनञ्च मे सूषश्च मे यज्ञेन कल्पन्ताम् ॥ ३६७ ॥   
  
यन्ता च मे धर्ता च मे क्षेमं च मे धृतिश्च मे विश्वञ्च मे   
महश्च मे संविच्च मे ज्ञात्रञ्च मे सूश्च मे प्रसूश्च मे   
सीरञ्च मे लयश्च मे यज्ञेन कल्पन्ताम् ॥ ३६८ ॥   
  
शञ्च मे मयश्च मे प्रियं च मे नुकामश्च मे कामश्च मे   
सौमनसश्च मे भगश्च मे द्रविणञ्च मे भद्रश्च मे श्रेयश्च   
मे वसीयश्च मे यशश्च मे यज्ञेन कल्पन्ताम् ॥ ३६९ ॥   
  
प्। ३०६) ऊर्क्च मे सूनृता च मे पयश्च मे रसश्च मे घृतं च मे   
मधु च मे सग्धिश्च मे सपीतिश्च मे कृषिश्च मे वृष्टिश्च मे   
जैत्रञ्चमे औद्भिद्यंश्च मे यज्ञेन कल्पन्ताम् ॥ ३७० ॥   
  
रयिश्च मे रायश्च मे पुष्टञ्च मे पुष्टिञ्च मे विभु च मे   
प्रभु च मे पूर्णं च मे पूर्णतरं च मे कुयवश्च मे   
क्षितञ्चमेन्नञ्च मे क्षुच्च मे यज्ञेन कल्पन्ताम् ॥ ३७१ ॥   
  
वित्तं च मे वेद्यञ्च मे भूतञ्च मे भविष्यच्च मे सुगञ्च मे   
सुपथ्यं च मे ऋद्धं च मे ऋद्धिश्च मे कॢप्तञ्च मे कॢप्तिश्च   
मे मतिश्च मे सुमतिश्च मे यज्ञेन कल्पन्ताम् ॥ ३७२ ॥   
  
व्रीहयश्च मे यवाश्च मे माषाश्च मे तिलाश्च मे मुद्गाश्च मे   
खल्वाश्च मे प्रियङ्गवश्च मे णवश्च मे श्यामाकाश्च मे   
नीवाराश्च मे गोधूमाश्च मे मसूराश्च मे यज्ञेन कल्पन्ताम् ॥   
३७३ ॥   
  
अश्मा च मे मृत्तिका च मे गिरयश्च मे पर्वताश्च मे सिकताश्च   
मे वनस्पतयश्च मे हिरण्यञ्चमेऽयश्च मे श्यामञ्च मे लोहञ्च   
मे सीसञ्च मे त्रपु च मे यज्ञेन कल्पन्ताम् ॥ ३७४ ॥   
  
अग्निश्च म आपश्च मे वीरुधश्च म ओषधयश्च मे   
कृष्टपच्याश्च मेऽकृष्टपच्याश्च मे ग्राम्याश्च मे   
पशव-आरण्याश्च मे वित्तं च मे वित्तिश्च मे भूतं च मे   
भूतिश्च मे यज्ञेन कल्पन्ताम् ॥ ३७५ ॥   
  
वसु च मे कर्म च मे शक्तिश्च मेऽर्थश्च म एमश्च मे इत्या च मे   
गतिश्च मे यज्ञेन कल्पन्ताम् ॥ ३७६ ॥   
  
अग्निश्च म इन्द्रश्च मे सोमश्च म इन्द्रश्च मे सविता च म   
इन्द्रश्च मे सरस्वती च म इन्द्रश्च मे पूषा च म इन्द्रश्च मे   
बृहस्पतिश्च म इन्द्रश्च मे यज्ञेन कल्पन्ताम् ॥ ३७७ ॥   
  
मित्रश्च म इन्द्रश्च मे वरुणश्च म इन्द्रश्च मे धाता च म   
इन्द्रश्च मे त्वष्टा च म इन्द्रश्च मे मरुतश्च मे इन्द्रश्च मे   
विश्वे च मे देवा इन्द्रश्च मे यज्ञेन कल्पताम् ॥ ३७८ ॥   
  
पृथिवी च म इन्द्रश्च मेऽन्तरिक्षं च म इन्द्रश्च मे द्यौश्चम   
इन्द्रश्च मे समाश्च म इन्द्रश्च मे नक्षत्राणि च म इन्द्रश्च मे   
दिशश्चम इन्द्रश्च मे यज्ञेन कल्पन्ताम् ॥ ३७९ ॥   
  
अगूंशुश्च मे रश्मिमश्च मे दाब्भ्यश्च मे धिपतिश्च म   
उपागूंशुश्च मेन्तर्यामश्च म ऐद्रा वायवश्च मे   
मैत्रवरुणश्च मा आश्विनश्च मे प्रतिप्रस्थानश्च मे शुक्रश्च   
मे मन्थी च मे यज्ञेन कल्पन्ताम् ॥ ३८० ॥   
  
प्। ३०७) आग्रयणश्च मे वैश्वदेवश्च मे ध्रुवश्च मे   
वैश्वानरश्च मे ऐन्द्राग्निश्च मे महावैश्वदेवश्च मे   
मरुत्वतीयाश्च मे निष्केवल्यश्च मे सावित्रश्च मे सारस्वतश्च   
मे पाल्कीवतश्च मे हारियोजनश्च मे यज्ञेन कल्पन्ताम् ॥ ३८१ ॥   
  
स्रुचश्च मे चमसाश्च मे वायव्यानि च मे द्रोणकलशश्च मे   
ग्राबाणश्च मे धिषधणे च मे पूतभृच्च म आधवनीयश्च मे   
वेदिश्च मे बर्हिश्च मे अवभृथश्च मे स्वगाकारश्च मे यज्ञेन   
कल्पन्ताम् ॥ ३८२ ॥   
  
अग्निश्च मे धर्मश्च मेर्कश्च मे सूर्यश्च मे प्राणश्च   
मेऽश्वमेधश्च मे पृथिवी च मेऽदितिश्च मे दितिश्च मे द्यौश्च   
मेङ्गुलयः शक्वरयो दिशश्च मे यज्ञेन कल्पन्ताम् ॥ ३८३ ॥   
  
ऋक्च मे सामचमे स्तोमश्च मे यजुश्च मे दीक्षा च मे तपश्च मे   
क्रतवश्च मे संवत्सरश्च मेहोरात्रे ऊर्वष्ठीवे   
बृहद्रथन्तरे च मे यज्ञेन कल्पन्ताम् ॥ ३८४ ॥   
  
गर्भाश्च मे वत्साश्च मे त्र्याविश्च मे त्र्यावी च मे दित्यवाट् च   
मे दित्यौही च मे पञ्चविश्च मे पञ्चावी च मे त्रिवत्सश्च मे   
त्रिवत्सा च मे तुर्यवाट् च मे तुर्यौहीच मे यज्ञेन कल्पन्ताम् ॥   
३८५ ॥   
  
पुष्टवाट् च मे पुष्टौही च मे उक्षा च मे वशाच म   
ऋषभश्च मे बृहच्च मेऽनड्वांश्च मे धेनुश्च मे आयुर्यज्ञेन   
कल्पन्ताम् ॥ ३८६ ॥   
  
एकाच मे तिस्रश्च मे तिस्रश्च मे पञ्च च मे पञ्च च मे सप्त च   
मे सप्त च मे नव च मे नव च म एकादश च म एकादश च मे   
त्रयोदश च मे त्रयोदश च मे पञ्चदश च मे पञ्चदश च मे   
सप्तदश च मे सप्तदश च मे नव दश च मे नव दश च म   
एकविगूंशतिश्च म एकविगूंशतिश्च मे त्रयोविगूंशतिश्च मे   
त्रयोविगूंशतिश्च मे पञ्चविगूंशतिश्च मे   
पञ्चविङ्गूंशतिश्च मे सप्तविगूंशतिश्च मे   
सप्तविगूंशतिश्च मे नवविगूंशतिश्च मे नवविगूंशतिश्च मे   
एकत्रिगूंशच्च म एकत्रिगूंशच्च मे त्रयस्त्रिगूंशच्च मे   
यज्ञेन कल्पन्ताम् ॥ ३८७ ॥   
  
चतस्रश्च मेऽष्टौ च मे २ द्वादश च मे २ षोडश च मे २   
विगूंशतिश्च मे २ चतुर्विगूंशतिश्च मे २ऽष्टाविगूंशतिश्च   
मे २ द्वात्रिगूंशच्च मे षट्त्रिगूंशच्च मे २ चत्वारिगूंशच्च   
मे २ चतुश्चत्वारिगूंशच्च मे २ ऽष्टचत्वारिगूंशच्च मे   
यज्ञेन कल्पन्ताम् ॥ ३८८ ॥   
  
वाजश्च पशवश्चापि क्रतुश्च मूर्धा च   
व्यश्नियश्चान्त्यायनश्चान्त्यश्च भौवनश्च   
भुवनश्चाधिपतिश्च यज्ञेन कल्पन्ताम् ॥ ३८९ ॥   
  
प्। ३०८) एतावावुद्र आख्यातः सर्वकामफलप्रदः ॥   
विस्वरोवाक्षरः पाठो रुद्रस्तोत्रं तु शान्तये ॥ ३९० ॥   
  
इडा देवहूर्मनुर्यज्ञनीर्बृहस्पतिरुक्था मदानि   
शगूंशिषद्विश्वे देवाः सूक्तवाचः पृथिवि मातर्मा मा   
हिगूंसीर्मधु मनिष्ये मधु जनिष्ये मधु वक्ष्यामि मधु   
वदिष्यामि मधुमतीन्देवेभ्यो वाचमुद्या शगूंशुश्रूषेण्यां   
मनुष्येभ्यस्ते मा देवा अवन्तु शोभायै पितरो नु मदन्तु ॥ ॐ   
शान्तिः शान्तिः ॥ शान्तिः ॥ ३९१ ॥   
  
परं शिष्टं जपेच्चैव एष रुद्रविधिः स्मृतः ॥   
अभिषिञ्चेत्पौष्टिकार्थं शान्तिकामस्तु होमयेत् ॥ ३९२ ॥   
  
सिद्धिकामो जपेदेवमक्षराणा तु सङ्ख्यया ॥ इहैव   
बहुरुद्राढ्यः शिव एव न चापरः ॥ ३९३ ॥   
  
पदतुल्यावृत्तिजपाद्विज्ञप्तिरपि जायते ॥   
वाक्यतुल्पावृतीजपात्सर्वं पापं विनश्यति ॥ ३९४ ॥   
  
ऋचां सङ्ख्याजपात्सर्वं क्षुद्रपापं विनश्यति ॥   
अनुवाकमिमं जप्त्वानिष्टग्रहरुजो जयेत् ॥ ३९५ ॥   
  
देवीसूक्तं प्रवक्ष्यामि सर्वाभीष्टप्रदायकम् ॥ अशक्तः   
प्रोच्यते रुद्रे विनायं तत्पुरः पठेत् ॥ ३९६ ॥   
  
अथ देवीसूक्तम् ॥   
  
अहं रुद्रेमिर्वसुभिश्चराम्यहमादित्यैरुत विश्वदेवैः ॥ अहं   
मित्रावरुणौ भा विभर्म्यहमिन्द्राग्नी अहमश्विनौ भा ॥ ३९७ ॥   
  
अहं सोम मनेहम्स विभर्म्यहं त्वष्टारमुत पूषणं भगम्   
॥ अहं दधामि द्रविणं हविष्मते सुप्राव्ये यजमानाय सुन्वते   
॥ ३९८ ॥   
  
अहं राष्ट्री सङ्गमनी वसूनां चिकितुषी प्रथमा   
यज्ञियानाम् ॥ तां मा देवा व्यदधुः पुरुत्रा भूरिस्थात्रां   
भूर्यावेशयन्तीम् ॥ ३९९ ॥   
  
मया सो अन्नमत्ति यो विपश्यति यः प्राणिति य ईं शृणोत्युक्तम्   
॥ अजन्तवो मान्त उपक्षियन्ति श्रुधि श्रुतश्रद्धिवं ते वदामि ॥   
४०० ॥   
  
अहमेव स्वयमिदं वदामि जुष्टं देवीभिरुत मानुषेभिः ॥ यं   
कामये तन्तमुग्रं कृणोमि तं ब्रह्माणं तमृषिं तां   
सुमेधात् ॥ ४०१ ॥   
  
अहं रुद्राय धनुरा तनोमि ब्रह्मद्विषे शरवे हन्तवा-उ ॥ अहं   
जनाय समदं कृणोम्यहं द्यावापृथिवी आविवेश ॥ ४०२ ॥   
  
अहं सुवे पितरमस्य मूर्धन्माम योनिरप्स्वन्तःसमुद्रे ॥ ततो   
वितिष्ठे भुवना नु विश्वोतामूद्यां वर्ष्मणो स्पृशामि ॥ ४०३   
॥   
  
अहमेव वात इव प्रवाम्यारभमाणा भुवनानि विश्वा ॥ परो   
दिवा परश्ना पृथिव्यै तावती महिना सम्बभूव ॥ ४०४ ॥   
  
प्।३०९) देवीसूक्तमिदं प्रोक्तं सर्वसूक्तोत्तमोत्तमम् ॥ आधारोयं   
मन्त्रसिद्धेर्द्विजानां परिकीर्तितः ॥ ४०५ ॥   
  
अथ विष्णोः प्रवक्ष्यामि सूक्तं गणपतेश्च यत् ॥ यत्साधनं   
विना सर्वे मन्त्रा विघ्नैस्तु विघ्निताः ॥ ४०६ ॥   
  
तस्मादादौ गणेशानं प्रसाद्य पुनराचरेत् ॥ देवतासाधनं   
तत्तु निर्विघ्नेन प्रजायते ॥ ४०७ ॥   
  
निद्रालस्यं क्षुधा क्रोधो लोभो मोहो मनोभवः ॥ प्रमादो रोग   
इत्याद्या मन्त्रविघ्नकराः स्मृताः ॥ ४०८ ॥   
  
विधानपूर्वकं तस्मादत्र सूक्तं तदुच्यते ॥ यज्ज्ञापकानां   
कार्याणि स्युरप्रतिहतानि च ॥ ४०९ ॥   
  
अस्य च द्वादशर्चस्य गणेशस्य महात्मनः ॥ ऋषिर्गृत्समदो   
देवो गणपः परिकीर्तितः ॥ ४१० ॥   
  
आद्यानां त्रि-ऋचानां च च्छन्दस्त्रिष्टुप्प्रकीर्तितम् ॥   
उत्तराणां नवानाञ्च गायत्रं छन्द उच्यते ॥ ४११ ॥   
  
महागणपतिश्चास्य दैवतं परिकीर्तितम् ॥ विनियोगः कीर्तनीयो   
यथाकार्यानुसारतः ॥ ४१२ ॥   
  
गणानान्त्वा गणपतिं हवामहे कविं कवीनामुपमश्रवस्तमम्   
॥ ज्येष्ठराजं ब्रह्मणां ब्रह्मणस्पते आ नः   
शृण्वन्नूतिभिः सीद सादनम् ॥ ४१३ ॥   
  
निषुसी दगणपते गणेषु त्वमाहुर्विप्रतमङ्कवीनाम् ॥ न ऋते   
त्वत्क्रियते किञ्चनारे महामर्कम्मधञ्चित्रमर्च ॥ ४१४ ॥   
  
त्वेषङ्गणं तव शङ्खादिहस्तं धृतिव्रतं मा विदानन्ति   
वारम् ॥ मया भुवो ये ॥ ४१५ ॥   
  
आ तून इन्द्र सुमन्तं चित्रं यामं सङ्गृभाय ॥ महाहस्ती   
दक्षिणेन ॥ ४१६ ॥   
  
विद्मा हि त्वा तु विकूर्मिं तु विदेशन्तुवीमघम् ॥   
तुविमात्रमवोभिः ॥ ४१७ ॥   
  
न हि त्वा शूर देवा न मर्तासो दित्स तम् ॥ भीमं गोवादयन्ते   
॥ ४१८ ॥   
  
एतोन्विन्द्रं स्तवामेशानं वस्प स्वराज्यम् ॥ न राधसार्थिषं   
नः ॥ ४१९ ॥   
  
प्रस्तोष उपगासिषच्छवत्साम गीयमानम् ॥ अभिशर्धस्य जुगुरत्   
॥ ४२० ॥   
  
आ नो मख्यञ्जनं दक्षिणेनभिमध्यन प्रामृजद्वा इन्द्र ॥ मा   
नो वसोर्निर्भाक् ॥ ४२ ॥   
  
उपक्रमस्याभर घृताधृष्णो जनानां यद्यशुष्ठरस्य वेदः   
॥ ४२२ ॥   
  
इन्द्र य उ सु ते अस्ति वोजो विप्रेभिस्तनिस्वः ॥ अस्माभिस्तुतं सन्निहि   
॥ ४२३ ॥   
  
स याजुप्तो वजा अस्मभ्यं विश्वश्चन्द्राः ॥ प्। ३१०) बलेश्च   
मक्षु जरन्तम् ॥ ४२४ ॥   
  
गणानां [गणानां त्वेति अङ्गुष्ठाभ्यां नमः, निषुसीदेति   
तर्जनीभ्यां नमः, त्वेषङ्गणं तव शङ्खादिहस्तगिति   
मध्यमाभ्यां नमः, आतून इन्द्रः सुमंसमिति अनामिकाभ्यां   
नमः, विद्मा हि त्वा तु विकूर्मिमिति कनिष्ठिकाभ्यां नमः न हि   
त्वा शूर देवा इति करतलकरपृष्ठाभ्यां नमः । अनया   
रीत्या । हृदयादिन्यासमपि कुर्यात्पुनः मन्त्रं पूर्णं   
पूर्णं पठेत् ।] त्वा निषुसीद त्वेषङ्गणन्तथैव च ॥ आ तू   
न इन्द्र विद्महि न हि त्वा शूरमेव च ॥ ४२५ ॥   
  
अङ्गुष्ठाग्रं समारभ्य करपृष्ठादिषु न्यसेत् ॥ गणानां   
त्वेति बहिश्च हृदयादिषडङ्गकम् ॥ ४२६ ॥   
  
एवं न्यासद्वयं कृत्वा षड्भिश्च व्यापकं भजेत् ॥ ततो   
द्वादश-ऋग्भिस्तु न्यासमत्र समाचरेत् ॥ ४२७ ॥   
  
मस्तके च मुखे चैव नेत्रयोः कर्णयोस्तथा ॥ नसि कण्ठे हृदि   
भुजे जठरे नाभिमध्यतः ॥ ४२८ ॥   
  
गुल्फयोः पादयोश्चैव द्वादशर्चः पृथक्पृथक् ॥   
मन्त्रराजाक्षरैश्चैव तृतीयो न्यास एव च ॥ ४२९ ॥   
  
ततः षडक्षरेणैव चतुर्थन्यासमाचरेत् ॥ दशर्चाभिश्च   
द्ग्बन्धं पादे शिरसि चैककम् ॥ ४३० ॥   
  
एवं न्यासविधिं कृत्वा साङ्गावरणपूजनम् ॥ तन्त्रमन्त्रेण   
सम्पूज्य ऋग्भिर्द्वादशभिस्तथा ॥ ४३१ ॥   
  
षोडशैरुपचारैस्तु साङ्गपीठादिदैवतैः ॥   
नैवेद्यैर्विविधाकारैर्मोदकैः सिद्धलड्डुकैः ॥ ४३२ ॥   
  
पायसैः क्षीरखण्डैश्च तोषयेद्गणनायकम् ॥   
इक्षुखण्डैरिक्षुरसैः कदलीपनसादिभिः ॥ ४३३ ॥   
  
नारिकेरैर्दाडिमैश्च अन्यैर्नानाविधैह् फलैः ॥ सचन्द्रकैश्च   
ताम्बूलैर्दक्षिणाभिः समन्ततः ॥ ४३४ ॥   
  
पूजयित्वा तु मध्याह्ने प्रारभेत् जपं ततः ॥ आदौ   
जपेन्मन्त्रराजं वारद्वादशकं बुधः ॥ ४३५ ॥   
  
ततश्च ऋग्द्वादशकं जपेत्सर्वमतन्द्रितः ॥   
अन्तर्द्वादशपाठे तु मन्त्रराजं पुनर्जपेत् ॥ ४३६ ॥   
  
एवं क्रमेण कर्तव्यो वेदमन्त्रजपो हरे ॥ दिनेदिने सदा कार्यो   
जपः संसिद्धिकारकः ॥ ४३७ ॥   
  
सूक्तमन्त्रजपेनाशु सर्वसिद्धिमवाप्नुयात् ॥ अथ वा   
वक्रतुण्डस्य जप आदौ प्रजायते ॥ ४३८ ॥   
  
षड्विंशद्वारमावृत्त्या मध्ये सूक्तं गणेश्वरम् ॥ पुनः   
षड्विंशकावृत्त्या वक्रतुण्डः [ॐ वक्रतुण्डाय हुम्   
इतिमन्त्रः ।] षडक्षरः ॥ ४३९ ॥   
  
एवं च संयुतं कृत्वा द्वादशर्चं मनुञ्जपेत् ॥   
एवमष्टोत्तरशतं कृत्वा सूक्तं जपं हरे ॥ ४४० ॥   
  
एकविंशत्सहस्रं तु सूक्तस्योक्ता पुरस्क्रिया ॥ प्। ३११)   
जपाद्दशा।शहोमस्तु पायसेन घृतेन च ॥ ४४१ ॥   
  
शर्करापञ्चखाद्यैश्च कुसुमैः करवीरकैः ॥   
बिल्वपत्रैरिक्षुदण्डैर्दाडिमैः कदलीफलैः ॥ ४४२ ॥   
  
सोदकैर्लड्डुकैश्चैव घृतपक्वैर्मनोहरैः ॥ अलाभे   
सर्वद्रव्याणां जुहुयात्तिलसर्पिषा ॥ ४४३ ॥   
  
होमस्य दशमांशेन गोपयोभिश्च तर्पयेत् ॥ अथ वेक्षुरसेनैव   
तदभावे गुडोदकम् ॥ ४४४ ॥   
  
तर्पणस्य दशांशेन मार्जयेच्छुभवारिभिः ॥ मार्जनस्य   
दशांशेन ब्राह्मणान्भोजयेद्बहून् ॥ ४४५ ॥   
  
पायसैः खण्डखाद्यैश्च मोदकैः सिद्धलड्डुकैः ॥   
अपूपैर्मण्डकाद्यैश्च सघृतैः शर्करान्वितैः ॥ ४४६ ॥   
  
सहकाररसैः [आम्ररसैः ।] साज्यैस्तथा च कदलीफलैः ॥   
एवंसिद्धे तु सूक्ते तु सफलं तन्निगद्यते ॥ ४४७ ॥   
  
महदैश्वर्यमतुलं प्रज्ञां विद्यां यशो बलम् ॥ वाक्सिद्धिं   
समवाप्नोति चान्ते ब्रह्मपुरं व्रजेत् ॥ ४४८ ॥   
  
यद्यत्कार्यं समुद्दिश्य क्रियते स पुरो जपः ॥   
तत्तद्गणपतेर्नूनं प्रसादात्सिध्यति ध्रुवम् ॥ ४४९ ॥   
  
बन्धोच्चाटनयोर्द्वेषे मारणे बन्धमोक्षणे ॥ वश्ये वादे   
महोत्पाते परचक्रभये तथा ॥ ४५० ॥   
  
महारण्ये रणे वैरिसङ्कुले सङ्कटे जपेत् ॥   
बन्धोच्चाटनयोर्द्वेषे सर्षपैर्लोहसंयुतैः ॥ ४५१ ॥   
  
उलूककाकपक्षैश्च होमोऽरण्ये तुं निर्जने ॥ मारणे तु   
श्मशानस्थो रात्रौ कुर्याज्जपं रुषा ॥ ४५२ ॥   
  
तिलैर्मल्लाटपुष्पैश्च राजिकालवणान्वितैः ॥   
मेषीलोमान्वितैश्चैव होमः स्यान्मारणे ध्रुवम् ॥ ४५३ ॥   
  
श्मशाने च तथा रात्रौ जपं कुर्याद्धि रोषतः ॥   
आकर्षणार्थं साध्यानामुन्मत्तफलबीजकैः ॥ ४५४ ॥   
  
गृध्रपक्षैस्ततश्चार्कमुक्तदुग्धैर्हुनेत्ततः ॥   
सप्तवासरपर्यन्तन्ततश्चाकर्षणं भवेत् ॥ ४५५ ॥   
  
वश्यार्थं च जपं कुर्याद्विशेषेण शिवालये ॥   
सूर्यास्तमनमारभ्य यावत्सूर्योदयो भवेत् ॥ ४५६ ॥   
  
तावन्मूलं सम्पुटेन जपेद्भूते त्रिरात्रके दिवा होमः   
प्रकर्तव्यो मधुपुष्पैः फलैस्तथा ॥ ४५७ ॥   
  
तथा च मालती पत्रैर्घृतेन च समन्वितैः ॥   
रक्तचन्दनसंयुक्तैर्मोदकैः सघृतैस्तिलैः ॥ ४५८ ॥   
  
तर्पयेदिक्षुरसकैः सद्यो वश्यकरं मतम् ॥ राजानो   
राजपुत्राश्च राजकीयाश्च मन्त्रिणः ॥ ४५९ ॥   
  
प्। ३१२) ईश्वरो वशतां याति मनुष्याणा तु का कथा ॥   
बन्धमोक्षाय कर्तव्यो जपो रात्रौ शिवालये ॥ ४६० ॥   
  
उपवासव्रतो नित्यं ब्रह्मचारी जितेन्द्रियः ॥   
एकविंशतिसाहस्रं दिवा होमः शिवालये ॥ ४६१ ॥   
  
पायसेन घृताक्तेन बन्धमोक्षे भवेद्ध्रुवम् ॥ सर्वसाधारणो   
होमः प्रत्यर्चं हि विधानतः ॥ ४६२ ॥   
  
आदौ द्वादशवारेण मन्त्रेण द्वादशाहुतीः ॥   
पश्चान्मन्त्रविभागेन प्रत्यर्चं जुहुयाद्बुधः ॥ ४६३ ॥   
  
अन्ते द्वादशवारांस्तु होमश्च मन्त्रराजतः ॥ एवमेव   
प्रकारेण सर्वसाधारणे जपे ॥ ४६४ ॥   
  
होमो गणेशसूक्तस्य सम्पुटस्यप्रजायते ॥ एवं रुद्रविधानं तु   
देवीसूक्तं तथैव च ॥ ४६५ ॥   
  
विष्णोस्तुभ्यं निगदितं यतो भेदो न आवयोः ॥ अतः परन्तु ते   
चेच्छा यत्र तत्प्रति पृच्छ्यताम् ॥ ४६६ ॥   
  
इति श्रीमहामायामहाकालानुमते मेरुतन्त्रे   
कलिप्रत्ययवेदमन्त्रप्रकाशो द्वादशः ॥ १२ ॥   