+++
title = "१० पुरश्चर्याकौलिकाचार-प्रकाशः"

+++
श्रीदेव्युवाच ॥   
  
क्वचिद्दक्षं क्वचिद्वामं क्वचित्सौरं च शाम्भवम् ॥   
ऊर्ध्वाम्नायं क्वचिद्दक्षमुत्तरं पश्चिमं क्वचित् ॥ १ ॥   
  
अध आम्नायकं चापि गाणपत्यं च वैष्णवम् ॥ पारसीकं   
क्वचिद्बौद्धं पाखण्डं च क्वचित्क्वचित् ॥ २ ॥   
  
तत्तत्प्रकरणे स्तौषि क्वचिन्निन्दसि तं पुनः ॥ क्वचिन्निर्दैवतं   
मार्गं वेदान्तं वैदिकं क्वचित् ॥ ३ ॥   
  
द्वीपधर्मान्खण्डधर्मान्कुलधर्मान्क्वचित्क्वचित् ॥   
देशधर्मान्कालधर्माञ्जातिधर्मान्क्वचित्क्वचित् ॥ ४ ॥   
  
तन्त्रोत्तममिदं तन्त्रं प्रसन्नश्चेन्ममोपरि ॥ तदा तत्त्वं मम   
ब्रूहि निःसन्देहा च मां कुरु ॥ ५ ॥   
  
श्रीशिव उवाच ॥   
  
अहो कालस्य माहात्म्यं तन्त्रे तन्त्रे त्वया पुनः ॥ पृच्छ्यते   
तत्तदाधिक्यं साहङ्कारं ब्रवीमि तत् ॥ ६ ॥   
  
प्रज्ञेयं सात्त्विकी काचिज्जाता कालस्य यत्त्वया ॥ उपकाराय   
सर्वेषां पृष्टं तत्त्वं ब्रवीमि तत् ॥ ७ ॥   
  
यथा बालस्य पितृगीस्तथा वेदध्वनिर्हिता ॥   
कलेर्दशसहस्राणि यदा वर्षाणि यान्ति च ॥ ८ ॥   
  
वेदो नारायणः साक्षात्कालावयवजन्तुभिः ॥ न श्रूयते तदा   
देवि ज्ञेयः कालः समागतः ॥ ९ ॥   
  
वाग्जृम्भाक्षुतपादादिशब्दा उत्पत्तिनश्वराः ॥ वेदभिन्नानि   
शास्त्राणि तथा जानन्तु देवताः ॥ १० ॥   
  
यस्य शास्त्रस्य लोकेस्मिन्प्रचारो यावदस्ति ह ॥   
तावत्तन्मार्गिणां सौख्यं वेदमार्गोद्य कुण्ठितः ॥ ११ ॥   
  
तस्मात्तन्मार्गकर्तारः शिष्यांस्तत्सम्प्रदायिनः ॥   
तानानयन्ति स्वे मार्गे यत्तत्तावत्सुखं भवेत् ॥ १२ ॥   
  
नृणां ज्ञानं यथा षड्भिरिन्द्रियैरभिजायते ॥ तथा   
षडङ्गैर्वेदार्थज्ञानं भवति निश्चितम् ॥ १३ ॥   
  
कर्मेन्द्रियाणि च नृणां यथा पञ्चमितानि च ॥ तथा   
कालमहेशस्य पञ्चाम्नाया मयोदिताः ॥ १४ ॥   
  
ऊर्ध्वाम्नायं समुद्दिष्टं वाचिकं कर्म तस्य तत् ॥ तत्र   
प्रमाणं वेदास्स्युस्तदंशाः स्मृतयस्तथा ॥ १५ ॥   
  
तदङ्गानि पुराणानि गायत्र्याद्याश्च देवताः ॥ ब्रह्माबीजं   
[ब्रह्मबीजादुत्पन्नः ॥] तथा क्षेत्रं [तन्माता ब्राह्मणी ॥]   
संस्काराद्ब्राह्मणा [ब्राह्मणसंस्कारसंस्कृतश्च ॥] मताः   
॥ १६ ॥   
  
ब्राह्मणाचरणं ब्रह्मविद्याभिर्ब्राह्मणो भवेत् ॥ यस्य वश्या   
वयं यस्य वाचमर्थोऽनुधावति ॥ १७ ॥   
  
एकस्मिṁल्लक्षणे हीने वागर्थमनुधावति ॥ प्। १८८) द्विहीने   
लक्षणे देवि स्वाचाराद्ब्राह्मणो भवेत् ॥ १८ ॥   
  
लक्षणत्रयहीनो यस्तन्त्रमार्गेण सिद्ध्यति ॥   
चतुर्लक्षणहीनानां मार्गास्स्युः कौलिकादयः ॥ १९ ॥   
  
एतल्लक्षणभिन्नेन यथादेशं यथाकुलम् ॥ यथाजाति   
यथाकालं कर्तव्यो धर्मसङ्ग्रहः ॥ २० ॥   
  
मिथ्यासम्भाषणं स्तेयं सर्वमार्गेषु गर्हितम् ॥   
यत्किञ्चिज्जन्म यत्कर्म न जपोन तपः क्रियाः ॥ २१ ॥   
  
जीवन्मुक्तः सत्यवक्ता सत्ये सर्वं प्रतिष्ठ्तम् ॥ अहिंसा परमो   
धर्मः सोपि वाक्कायकर्मभिः ॥ २२ ॥   
  
दृढो यत्र न चाचारो न जातिः स च मुक्तवत् ॥ इह लोके सुखं   
भुक्त्वा यात्यन्ते परमं पदम् ॥ २३ ॥   
  
परसन्तापरहिते तन्निष्ठा यस्य चेतसि ॥ मुक्तं कालेपि जानीहि   
जीवन्मुक्तं न संशयः ॥ २४ ॥   
  
यदिन्द्रियज्ञानवती सृष्टिर्भवति मैथुनात् ॥ त्यक्तं   
तन्मनसा येन जीवन्मुक्तः स एव हि ॥ २५ ॥   
  
यथेच्छालाभसन्तुष्टः स्तौति नो न च निन्दति ॥ न मुत्सुखे न   
दुःखं स्यात्कर्मणा स विमुच्यते ॥ २६ ॥   
  
हित्वा विषयसौख्यं च परं सन्तोषमास्थितः ॥ यावद्देहस्य   
निर्वाहस्तावत्कालं परिक्षिपेत् ॥ २७ ॥   
  
कामक्रोधादिरहितस्तपस्तपति निर्जने ॥ न फलं   
कामयेत्किञ्चिज्जीवन्मुक्तः स एव हि ॥ २८ ॥   
  
दुर्विज्ञेया दुर्निवारा महाकालस्य गेहिनी ॥   
तदंशाराधनात्सैव प्रसन्ना चेद्विमुञ्चति ॥ २९ ॥   
  
सुबुद्धिभिः प्रियैः पुत्रैर्यथा माता प्रतार्यते ॥ तथा   
प्रतार्यते चेयं जीवन्मुक्तः स उच्यते ॥ ३० ॥   
  
कृतं बन्धार्थमनया भक्ष्यं पानं च मैथुनम् ॥ येनैवं   
विदितं बन्धात्स्वयं मुक्तस्तदा भवेत् ॥ ३१ ॥   
  
देवाः पूजनमिच्छन्ति तस्माद्बद्धाः परिग्रहात् ॥   
शुकवद्योप्रतिग्राही जीवन्मुक्तः स कोपि हि ॥ ३२ ॥   
  
शौरं प्रकुर्वतो नित्यं विष्ठाबुद्धिः कलेवरे ॥ देहाभिमानो   
गलितो जीवन्मुक्तस्स एव हि ॥ ३३ ॥   
  
एष वै सुगमोपायो नात्र कार्या विचारणा ॥ वेदस्याभ्यासतः   
सर्वं यो नयेत्स तु मोक्षवान् ॥ ३४ ॥   
  
कोहं किं दृश्यते कर्ता कोस्य याति क्व चेतसि ॥ इति   
सम्भावयन्नित्यं महाकाले लयं व्रजेत् ॥ ३५ ॥   
  
वामिकैः कौलिकैस्तस्मादज्ञातैश्च गुरुं विना ॥   
समस्तैरथवाज्ञातैर्वञ्चितेयं न चेतरैः ॥ ३६ ॥   
  
बद्धेयो बन्धनैस्तस्य त्रोटयेद्वं धनानि च ॥ भावयेद्यो   
महाकालं जीवन्मुक्तस्तदा भवेत् ॥ ३७ ॥   
  
प्। १८९) बन्धमोक्षप्रकारास्तु तन्त्रे सङ्कलिता मया ॥   
यैर्ज्ञाता गुरुमार्गेण तैर्बन्धोयं विमोचितः ॥ ३८ ॥   
  
कुगुरोर्मुखतो वापि ज्ञानाभासाच्च पुस्तकात् ॥ स्वधर्मं ये   
परित्यज्य येत्र मग्नास्तु ते हताः ॥ ३९ ॥   
  
तस्माद्धर्मं प्रवक्ष्यामि वामिनामधिकारिणाम् ॥ येषां   
भोगोपि मोक्षोपि भवेद्येषां च दुर्गतिः ॥ ४० ॥   
  
अवश्यमेव कर्तव्याः शिष्या वामेधिकारिणः ॥ गुरोस्तेन   
भवेत्तेजः शिष्योपि लभते सुखम् ॥ ४१ ॥   
  
मोहेन चाथ लोभेन दीक्षामनधिकारिणे ॥ यो दद्यात्स दरिद्रः   
स्याच्छिष्यः स्याद्दुःखभाजनम् ॥ ४२ ॥   
  
पूर्वोक्तलक्षणेष्वेकं यस्मिन्विप्रे न दृश्यते ॥ उपतापं स वै   
कुर्यात्किञ्चिद्ब्राह्मणतां गतः ॥ ४३ ॥   
  
अधिकारो न मे जातः समस्तब्रह्मकर्मणाम् ॥ इह लोके परत्रापि   
कथं लप्स्याम्यहं सुखम् ॥ ४४ ॥   
  
अन्धश्च यः परद्रव्ये परस्त्रीषु नपुंसकः ॥ परापवादे यो   
मको नित्यमित्थं विचारयेत् ॥ ४५ ॥   
  
तस्यैव ब्राह्मणस्यात्र ब्राह्मणत्वाधिकारिता ॥ अब्राह्मणास्तु   
ये केचिन्मासे मद्ये रता वयम् ॥ ४६ ॥   
  
कथं लभामहे मोक्षमिति चिन्तापरायणाः ॥   
पूर्वोक्तलक्षणैर्युक्तास्तेपि शिष्याः प्रकीर्तितः ॥ ४७ ॥   
  
पञ्चलक्षणसंयुक्तो ब्राह्मणः काल एव सः ॥ अहं ब्रह्मा   
तथा विष्णुस्तस्याज्ञावशवर्तिनः ॥ ४८ ॥   
  
स चेद्वामपथं प्राप्तः पुनः श्वा चापि जायते ॥   
चतुर्लक्षणसम्पन्नो विप्रो ज्ञेयोस्ति मध्यमः ॥ ४९ ॥   
  
ताभ्यां दत्तोऽभाग्यवशात्तान्त्रिकः कोपि चेन्मनुः ॥ सद्यः   
फलति चाद्यस्य क्रियया चापरस्य तु ॥ ५० ॥   
  
लक्षण त्रययुक्तो यस्तस्य वैदिकतान्त्रिके ॥ यथोक्ताचरणादेव   
फलदे स्तो न वामके ॥ ५१ ॥   
  
लक्षणद्वयसंयुक्तस्तस्य वामश्च दक्षिणः ॥ मन तुल्यफलौ   
स्यातां न कदाचन वैदिकः ॥ ५२ ॥   
  
एकलक्षणसंयुक्तो वामस्तस्य फलप्रदः ॥   
शूद्रादियवनान्तानां सिद्धिर्वामपथे स्थिता ॥ ५३ ॥   
  
वाममार्गस्थितो विप्रस्तुलसीं न स्पृशेत्क्वचित् ॥ न   
स्पृशेद्वैष्णवं विप्रं प्रणमेन्न च वैदिकम् ॥ ५४ ॥   
  
हीनो विप्रः क्षत्त्रियाद्या वाममार्गरता अपि ॥   
तद्वर्त्मत्वाद्व्रतैर्विष्णोः पूता निष्किल्विषास्तथा ॥ ५५ ॥   
  
वक्ष्येथ प्रकटं धर्मं वामगानां सुखावहम् ॥   
सत्सङ्गश्च विवेकश्च निश्चलं नयनद्वयम् ॥ ५६ ॥   
  
यस्य नास्तीतरस्सोपि कथं वामे सुखं लभेत् ॥ प्। १९०)   
सांसारिकसुखासक्तं ब्रह्मज्ञोस्मीति वादिनम् ॥ ५७ ॥   
  
कर्मब्रह्मोभयान्नष्टं त्यजेदुत्पथगं यथा ॥ मद्यं   
मांसं सुरापानं मत्स्यस्त्रीबान्धवास्तथा ॥ ५८ ॥   
  
अनेके यत्र जायन्ते तत्र वामो गतिप्रदः ॥ स्थित्वा तु दक्षिणे   
मार्गे गुप्तं भुक्तं पलादिकम् ॥ ५९ ॥   
  
स याति नरकं घोरं विष्ठार्या जायते कृमिः ॥ अतो द्विजैः   
सदा सेव्यो वैदिको धर्मसञ्चयः ॥ ६० ॥   
  
विना बलिं पलं योत्ति विना पूजां सुरां पिबेत् ॥ दूतीयज्ञं   
विनान्यस्य स्त्रीगो वापि स नारकी ॥ ६१ ॥   
  
अबुद्धा समयाचारं कुलधर्मं [कौलधर्मम् ।] चरेद्यदि ॥ स   
गुरुश्चैव शिष्यश्च योगिनीनां भवेत्पशुः ॥ ६२ ॥   
  
वाममार्गमजानन्योधिकारी मोक्षमिच्छति ॥ पारावारमपारं स   
बाहुभ्यां तर्तुमिच्छति ॥ ६३ ॥   
  
सर्वकर्मविहीना ये वर्णाश्रमविवर्जिताः ॥ कौले वा वाममार्गे   
ते भुक्तिमुक्त्योश्च भाजनम् ॥ ६४ ॥   
  
निन्दन्तु बान्धवास्सर्वे त्यजन्तु तु सुतादयः ॥ जना हसन्तु मां   
दृष्ट्वा राजानो दण्डयन्तु वा ॥ ६५ ॥   
  
रोगदारिद्र्यदुःखाद्यैः पीडितोप्यनिशं त्वहम् ॥   
लक्ष्मीस्तिष्ठतु वा यातु न मुञ्चामि पथस्त्विमान् ॥ ६६ ॥   
  
एवं यस्य दृढा भक्तिस्स वामे सिद्धिमाप्नुयात् ॥   
नार्थलोभान्न च क्रोधान्न द्वेषान्न च मत्सरात् ॥ ६७ ॥   
  
न कामान्न भयाद्वापि मार्गं प्राप्तं परित्यजेत् ॥ प्रत्यहं   
नार्चयेद्देवीं मार्गेस्मिन्विघ्नमाप्नुयात् ॥ ६८ ॥   
  
गुरुकारुण्यपूतो हि देहनिर्घूतकल्मषः ॥ कुलपूजारतो यस्तु   
सोयं कौलो न चेतरः ॥ ६९ ॥   
  
परोक्षे कोनुजानीते कस्य किञ्च भविष्यति ॥ यद्वा   
प्रत्यक्षफलदन्तदेवोत्तमदर्शनम् ॥ ७० ॥   
  
गुरूपदेशरहिता महान्त इति केचन ॥ मोहयन्ति जनान्केचित्स्वयं   
पूर्वविमोहिताः ॥ ७१ ॥   
  
पेयं मद्यं पलं खाद्यं समालोक्यं प्रियासुखम् ॥   
इत्येवाचरणं प्रोक्तं पामराः प्रवदन्ति च ॥ ७२ ॥   
  
मद्यपानेन मुनयो यदि सिद्धिं लभन्ति चेत् ॥ मद्यपानरताः   
सर्वे किं सिद्धा न भवन्त्विमे ॥ ७३ ॥   
  
मांसभक्षणमात्रेण यदि पुण्या गतिर्भवेत् ॥ क्रव्यादानां   
तदा मोक्षो मांसादन्यन्न भुञ्जते ॥ ७४ ॥   
  
स्त्रीसम्भोगेन भो देवा यदि मुक्तिः प्रजायते ॥ तदा सर्वेपि   
मुक्तास्स्युः कस्य जन्म भविष्यति ॥ ७५ ॥   
  
प्। १९१) कृपाणधारागमनं व्याघ्रकर्णावलम्बनम् ॥   
भुजङ्गावरणं नूनं शक्यं वै कुलवर्त्मतः ॥ ७६ ॥   
  
वृथापानं तु देवेशि सुरापानमिहोच्यते ॥ तन्महापातकं   
ज्ञेयं वेदादिषु निरूपितम् ॥ ७७ ॥   
  
अनाघ्रेयमनालोक्यमवश्यं चाप्यपेयकम् ॥ मद्यं मांसं   
पशूनां तु कौलिकानां महत्फलम् ॥ ७८ ॥   
  
अमेध्यानि द्विजातीनां मद्यान्येकादशैव व हि ॥ द्वादशं तु   
सुरामद्यं सर्वेषामुत्तमं स्मृतम् ॥ ७९ ॥   
  
तस्माद्विप्रो हि राजन्यो वैश्यश्च न सुरा पिबेत् ॥   
सुरादर्शनमात्रेण कुर्यात्सूर्यावलोकनम् ॥ ८० ॥   
  
तस्य [मद्यस्य ।] संसर्गमात्रेण प्राणायामत्रयं चरेत् ॥   
आजानुभ्यां भवेत्स्नानं नाभ्यामुपवसेदहः ॥ ८१ ॥   
  
ऊर्ध्वं नाभेस्त्रिरात्रं तु मद्यस्य स्पर्शने विधिः ॥ सुरापाने   
कृते वह्निज्वलद्दण्डं प्रवेशयेत् ॥ ८२ ॥   
  
मुखे तेन विनिर्दग्धे तच्छुद्धिं समवाप्नुयात् ॥ अभिघातेन यो   
हन्यादात्मार्थं प्राणिनः प्रिये ॥ ८३ ॥   
  
निवसेन्नरके घोरे दिनानि पशुरोमभिः ॥ सम्मितानि   
दुराचारस्तिर्यग्योनिषु जायते ॥ ८४ ॥   
  
अनुमन्ता विभक्ता च निहन्ता क्रयविक्रयी ॥ संस्कर्ता चोपभोक्ता   
च खादत्यष्टौ च ते समाः ॥ ८५ ॥   
  
धनेनाक्रीय तं हन्ति खादिता चोपभोगकः ॥ घातको   
वधबन्धाद्यरित्येकस्त्रिविधो मतः ॥ ८६ ॥   
  
तृणं चाप्यविधानेन छेदयेन्न कदाचन ॥ विधिवद्गां द्विजं   
वापि हत्वा पापैर्न लिप्यते ॥ ८७ ॥   
  
सर्वेभ्यः कौलिकः श्रेष्ठ ऊर्ध्वाम्नायी च वामगः ॥   
अधिकारी भक्तियुक्तो यो भवेद्गुरुसेवकः ॥ ८८ ॥   
  
संहारः पश्चिमाम्नाये उत्तरेनुग्रहो भवेत् ॥ मन्त्रयोगं विदुः   
पूर्वं भक्तियोगं तु दक्षिणम् ॥ ८९ ॥   
  
पश्चिमं कर्मयोगं तु ज्ञानयोगं तथोत्तरम् ॥   
मातृकान्याससंस्थाने वामे कौलिकवर्त्मनि ॥ ९० ॥   
  
प्रपञ्चयोगनामानं न्यासं कुर्यात्स उच्यते ॥ श्रीप्रपञ्चे   
द्विपमाये कमलाजलधी तथा ॥ ९१ ॥   
  
गिरिविष्णुवल्लभे च पट्टनं पद्मधरिणी ॥   
समुद्रतनयापीठे क्षेत्रयुग्लोकमातृका ॥ ९२ ॥   
  
वनं कमलवासिन्यपीन्दिरा चाश्रमस्तथा ॥ मागुहौ तु   
रमागुह्यौ पद्माचरणकौ तथा ॥ ९३ ॥   
  
नारायणप्रियोद्भिज्जौ द्विलक्ष्मीः स्वेदजान्विता ॥ प्। १९२)   
अण्डजाश्च महालक्ष्मीस्तु जरायुजलक्ष्मिका ॥ ९४ ॥   
  
स्वरस्थाने षोडशैव युग्मानि स्पर्शकेष्वथ ॥ आर्यालवौ   
त्रुट्यमे च चण्डिका च कलान्विता ॥ ९५ ॥   
  
काष्ठादुर्गे निमेषाख्यशिवे श्वासो ह्यपर्णिका ॥   
अम्बिकाघटिके चेव मुहूर्तश्च सतीयुतः ॥ ९६ ॥   
  
ईश्वरीप्रहरौ चैव शाङ्करी दिवसान्विता ॥ ईशानी चापि   
सन्ध्या च पार्वती रात्रिसंयुता ॥ ९७ ॥   
  
सर्वमङ्गलया युक्तां स्थितिं न्यस्येत्ततः परम् ॥   
दाक्षायण्या तथा वारं हैमवत्यायुतं न्यसेत् ॥ ९८ ॥   
  
नक्षत्रं च महामायायुक्तं योगं न्यसेत्ततः ॥ माहेश्वर्या   
च करणं मृडान्या पक्षमेव च ॥ ९९ ॥   
  
रुद्राणी माससंयुक्ता शर्वाणी राशिसंयुता ॥   
अथर्तुपरमेश्वर्यौ काली चायनसंयुता ॥ १०० ॥   
  
कात्यायनी वत्सरयुग्गौरी युगसमन्विता ॥ भवानीप्रलयौ चाथ   
यादिस्थानेषु विन्यसेत् ॥ १०१ ॥   
  
पञ्चभूतयुता ब्राह्मी पञ्चतन्मात्रसंयुता ॥ वागीश्वरी   
ततो वाणी पञ्चकर्मेन्द्रियान्विता ॥ १०२ ॥   
  
सुज्ञानेन्द्रियसावित्री सानिला च सरस्वती ॥ गायत्री गुणयुक्ता   
च वागन्तःकरणान्विता ॥ १०३ ॥   
  
अवस्थायुक् शारदा च धातुयुक्ता च भारती ॥ दोषयुक्ता प्रिया   
चेति व्यापकं विद्यया न्यसेत् ॥ १०४ ॥   
  
त्रितारमूलविद्यान्ते मातृकाक्षरतः परम् ॥   
वदेत्प्रपञ्चरूपायै श्रियै नम इति क्रमात् ॥ १०५ ॥   
  
प्रपञ्चादिभिराढ्यान्त्यवर्णयुक्तिं तु योजयेत् ॥   
मातृकान्याससम्प्रोक्तस्थानेषु तदनन्तरम् ॥ १०६ ॥   
  
त्रितारमूलकस्यैव प्रपञ्चस्य स्वरूपतः ॥ आर्या   
पराम्बादेव्यै च नमोक्त्या व्यापकं न्यसेत् ॥ १०७ ॥   
  
प्रपञ्चन्यास एवं स्याद्भुवनन्यास उच्यते ॥   
त्रितारमूलमन्त्रान्ते विभागेनाक्षराणि च ॥ १०८ ॥   
  
सानुस्वाराणि चोच्चार्य भूतलादिकनाम च ॥ लोकानीह शतान्ते   
तु कोटि गुह्यपदं वदेत् ॥ १०९ ॥   
  
योगिनीमूलदेव्यास्तु नामाथाधारशक्ति च ॥ देव्यै नम इति   
प्रोच्य प्रोक्ताङ्गेषु प्रविन्यसेत् ॥ ११० ॥   
  
अक्षराणां विघागस्तु अकारादित्रयं त्रयम् ॥ अर्धेन्दुयुक् ततः   
स्थाने स्थानयुग्मे द्वयं द्वयम् ॥ १११ ॥   
  
कादिकास्सप्तवर्गाश्च लक्षं चापि चतुर्दश ॥ अथ नामानि   
लोकानामतलं वितल तथा ॥ ११२ ॥   
  
सुतलाख्यं महातलं तलातलरसातले ॥ प्। १९३) पातालं   
भूर्भुवः स्वश्च महर्जनस्तपस्तथा ॥ ११३ ॥   
  
सत्यं चेत्यथ गुह्यादिस्थाने यत्र तदुच्यते ॥ गुह्यान्तरं   
द्वितीयेथ चातिगुह्यमचिन्त्यकम् ॥ ११४ ॥   
  
महागुह्यं स्वतन्त्रं च परमं गुह्यमग्रतः ॥ ॐकारं   
योगिनीस्थाने रहस्यं ज्ञानमग्रतः ॥ ११५ ॥   
  
रहस्यं च क्रियामुक्त्वाथाष्टमे विनियुज्यते ॥ रहस्यं   
डाकिनीं चाथ महारहस्यहाकिनी ॥ ११६ ॥   
  
महागुप्तं काकिनीं च गुप्ततरं च शाकिनी ॥ गुप्तं   
श्रीहाकिनीं पश्चान्महाकायं च याकिनीम् ॥ ११७ ॥   
  
न्यसेद्वामी क्रमान्न्यस्यौ गुल्फौ जघनजानुनी ॥ ऊरुगुल्फौ च   
मलाधारं स्वाधिष्ठाननाभिकम् ॥ ११८ ॥   
  
हृदंसकण्ठभालानि ब्रह्मरन्ध्रमिति क्रमात् ॥   
त्रितारमूलमन्त्रान्ते चतुर्दश तु वं वदेत् ॥ ११९ ॥   
  
अधिपायै पराम्बायै देव्य हृद्व्यापकं न्यसेत् ॥ मूर्तिन्यासं   
प्रवक्ष्यामि तत्रादौ प्रणवत्रयम् ॥ १२० ॥   
  
मूलमन्त्रं समुच्चार्य न्यासं कुर्यात्तदुच्यते ॥ चतुर्थीनमसा   
युक्तान्प्रोक्ताङ्गेषु प्रविन्यसेत् ॥ १२१ ॥   
  
मानादौ प्रिया चान्ते मस्तके केशवाक्षये ॥ मुखे   
नारायणौष्ठे [वृद्धिरार्षी ।] च दक्षस्कन्धे च माधवः ॥   
१२२ ॥   
  
ईशान्या सहितो वामे गोविन्दश्चोग्रयान्वितः ॥ विष्णूर्ध्वनयने   
दक्षपार्श्वे तु मधुसूदनः ॥ १२३ ॥   
  
ऋद्धिश्च वामवार्श्वेऽथ दक्षकट्यां त्रिविक्रमः ॥   
रुक्मिणीयुग्वामकट्यां कान्तियुक्तस्तु वामनः ॥ १२४ ॥   
  
दक्षोरौ धीधरोद्धारौ वामे दोषाकरस्थितौ ॥   
एकनासाहृषीकेशो दक्षजानुनि विन्यसेत् ॥ १२५ ॥   
  
एकारिणी पद्मनाभौ वामे चौघवती भवेत् ॥ दामोदरोथ   
दक्षायां जङ्घायां वासुदेवयुक् ॥ १२६ ॥   
  
अर्कमानाथ वामायां जङ्घायामञ्जनप्रभा ॥   
सङ्कर्षणयुता दक्षपादे प्रद्युम्नसंयुता ॥ १२७ ॥   
  
अस्थिमाला वामपादे ह्यनिरुद्धो धरायुतः ॥ एते षोडश   
विन्यस्याः सानुस्वारादिपूर्वकाः ॥ १२८ ॥   
  
विष्णुभक्तियुतानान्तु न्यासोयं परिकीर्तितः ॥ शैवन्यासे   
दक्षपादे करभद्राभवौ मतौ ॥ १२९ ॥   
  
वामे खगबलाशर्वौ गतिदा च फलप्रदः ॥ ऋद्धियुग्दक्ष   
ईशानौ जगत्स्थानसमन्वितः ॥ १३० ॥   
  
क्रमान्न्यसेत्तथा चैव तत्पुरुषोडुवल्लभौ ॥ प्। १९४) अघोरा   
ज्ञाननादी च ततष्टङ्को धरायुतः ॥ १३१ ॥   
  
वामदेवोथ सद्याख्या जष्टङ्कधरदामिनी ॥ ब्राह्मोत्राथ   
भवेन्न्यासः पादे ब्रह्मा च पक्षिणी ॥ १३२ ॥   
  
प्रजापती रञ्जनी च जङ्घयोरथ जानुनोः ॥ वेधालक्ष्म्यौ   
चोरुगे च स्रष्टारं हरिताननाम् ॥ १३३ ॥   
  
ललाटे ललितां न्यस्येत्तथैव चतुराननम् ॥ क्षमां   
हिरण्यगर्भं च ब्रह्मरन्ध्रे प्रविन्यसेत् ॥ १३४ ॥   
  
त्रितारमूलमन्त्रान्ते श्रीत्रिमूर्तिपदं वदेत् ॥   
आर्यापराम्बादेव्यै च नमसा व्यापकं चरेत् ॥ १३५ ॥   
  
एवं न्यासविधिं कृत्वा कुर्याद्यश्च जपादिकम् ॥   
भूतप्रेतजनाद्यैश्च स जपी नैव बाध्यते ॥ १३६ ॥   
  
वामाचारिमते वच्मि पात्रादेरथ लक्षणम् ॥ आधारेण विना   
अंशा न च तृप्यन्ति मातरः ॥ १३७ ॥   
  
चतुष्पदं च त्रिपदं षट्पदं वर्तुल तथा ॥ विप्रादीनां   
च वर्णानां पात्रलक्षणमुच्यते ॥ १३८ ॥   
  
नारिकेलस्वर्णतारकाचशुक्तिशिलोद्भवम् ॥   
शङ्खसद्दारुकूर्मादिकपालालाबुमन्मयम् ॥ १३९ ॥   
  
उत्तमं मध्यमं हीनं विप्रादीनां प्रकीर्तितम् ॥ नातिस्थलं   
नातिसूक्ष्मं छिन्नं भिन्नं विवर्जयेत् ॥ १४० ॥   
  
ताम्रकांस्यादिमिर्लोहैः पात्रं नैव तु कारयेत् ॥ ब्रह्मसिद्धिः   
सुवर्णे स्याद्दुःखान्तस्तारपात्रतः ॥ १४१ ॥   
  
शान्तिः शिलायाःस्तम्भस्तु मृन्मये नारिकेलजे ॥ वश्याद्यं   
कूर्मजे ज्ञानं शुक्तिर्मुक्तिप्रदायिनी ॥ १४२ ॥   
  
पुण्यवृक्षजपात्रं तु पापघ्नं मृत्त वृत्तिकृत् ॥ कपाले   
वीरसंसिद्धिरलावौ योगसिद्धयः ॥ १४३ ॥   
  
अम्भसां द्वादशप्रस्थं चतुःप्रस्थं तु तण्डुलाः ॥   
प्रस्थार्धं तण्डुलं पक्त्वा तावन्मात्रांस्तु सुन्दरान् ॥ १४४   
॥   
  
शीतादिरहिते स्थाने दिवसद्वयमास्यते ॥ पश्चादग्नौ समारोप्य   
जम्बालसदृशं पचेत् ॥ १४५ ॥   
  
पादप्रस्थांस्तण्डुलांश्च तन्मात्रान्सुन्दरान्क्षिपेत् ॥   
पुनर्दिनद्वयं स्थाप्य पुनरेवं प्रकल्पयेत् ॥ १४६ ॥   
  
अर्कं तस्य समादाय तण्डुले सुविनिःक्षिपेत् ॥ पुनरेवं त्रिधा   
कुर्यात्ताण्डुलीया सुरा स्मृता ॥ १४७ ॥   
  
अयमेव भवेत्सोमः सोमयागफलप्रदः ॥ दूतीयागे भवेद्योगे   
सोमपानं तु तत्स्मृतम् ॥ १४८ ॥   
  
या गतिः सोमयज्ञेन कौलिकानामननेसाम् ॥ भोगः स्वर्गश्च   
भवति विना कष्टेन वामिनाम् ॥ १४९ ॥   
  
एवं तु यवपिष्टोत्थो यवसोम इति स्मृतः ॥ यवतण्डुलयोगेन   
शक्तिसोमो निगद्यते ॥ १५० ॥   
  
प्। १९५) स्विन्नकुट्टितगोधूमाः समं विश्वेन [शुण्ठ्या ।]   
संयुताः ॥ स्थापिता द्वादशाहं तु वारुण्या परिवारिताः ॥   
१५१ ॥   
  
तन्मद्यं सूर्यसञ्ज्ञं स्याद्योगिनीमदवर्धनम् ॥ पीतं   
तच्चक्रपूजान्ते वाजपेयफलप्रदम् ॥ १५२ ॥   
  
इदमेव त्रिधा युक्तं दलं मद्यं च साधितम् ॥ अग्निर्भवेत्तस्य   
पानादग्निदानफलं लभेत् ॥ १५३ ॥   
  
अग्निर्यदा सप्तदिनं वारुणीयन्त्रगः कृतः ॥   
पचेदनलनामासौ महापातकनाशनः ॥ १५४ ॥   
  
दशप्रस्थो गुडः प्रोक्तस्तावद्बब्बूलजास्त्वचः ॥   
जम्बूत्वग्घातकीपुष्पं तदर्धं नारिकेलजम् ॥ १५५ ॥   
  
कुसुमं च तदर्धं स्यात्तदर्धा च हरीतकी ॥   
तावद्विभीतकं प्रोक्तं चतुर्थांशं कटुत्रयम् ॥ १५६ ॥   
  
तावच्च चित्रकं तस्माद्गुडो द्वादशभागकः ॥ करेण   
भ्रामयेत्सम्यगनुलोमविलोमतः ॥ १५७ ॥   
  
अष्टोत्तरशतावृत्त्या त्रिसन्ध्यं प्रतिवासरम् ॥ द्वादशाहेन   
पाकः स्याद्वारुणीयन्त्रगं पचेत् ॥ १५८ ॥   
  
एषा गौडीति विख्याता महामदकरी मता ॥ शिवेन निर्मिता   
पूर्वं स्वयं पीता तु भैरवैः ॥ १५९ ॥   
  
द्विगुणं मकरन्दस्य वारि संयोजयेद्गुडे ॥ षोडशाहेन   
पाकस्स्याच्छेषमन्यत्पुरोक्तवत् ॥ १६० ॥   
  
सर्वदेवप्रिया चेयं वशीकरणमुत्तमम् ॥ देवानां शक्तयो   
वश्या मानुषीणान्तु का कथा ॥ १६१ ॥   
  
हरीतकी चित्रकं च मरिचं धातकी तथा ॥ मधूकपुष्पं   
क्षौद्रं च भागैकेन विवर्धितम् ॥ १६२ ॥   
  
अशीतिगुडसम्मिश्रं शेषमन्यत्तु पूर्ववत् ॥ इदं मनोहरं   
मद्यं योगिनीपानमुत्तमम् ॥ १६३ ॥   
  
माद्यभावं प्रवक्ष्यामि बिन्दुसंसाधकं सुराः ॥ माहिषं   
दधि सङ्ग्राह्यं चतुःशतगुणो गुडः ॥ १६४ ॥   
  
मोचाफलस्य पक्वस्य मर्दितस्य रसस्तथा ॥ ग्राह्यो   
दधिचतुर्थांशस्तत्सम्मर्द्यघटे क्षिपेत् ॥ १६५ ॥   
  
इदं सुरातोप्यधिकं ब्राह्मणानां प्रशस्यए ॥ गौडी माध्वी   
तथा पैष्टी त्रिविधा तु सुरा स्मृता ॥ १६६ ॥   
  
शूद्राणामुचिता चेयं न स्यात्क्षत्त्रियवैश्ययोः ॥   
ब्रह्मानन्दसुरा यैस्तु विप्रैः पीता तु कौलिकैः ॥ १६७ ॥   
  
न चोन्मादकरी तेषां सुरा बुद्धिविवर्द्धिनी ॥ कथिता   
ब्रह्मचिन्तैवं नित्यमेवं मतं सताम् ॥ १६८ ॥   
  
ब्राह्मणस्य सुरा मद्यवासना प्रभवेद्यदि ॥   
चाण्डालवद्बहिष्कार्यो नासौ वामी न कौलिकः ॥ १६९ ॥   
  
प्। १९६) वामिनां कौलिकानान्तु मुखे तिष्ठन्ति देवताः ॥ नयन्ति   
ते तु तद्गन्धं स तु वन्द्यो भवेद्द्विजः ॥ १७० ॥   
  
देवता यस्य न मुखे साक्षाच्चण्डाल एव सः ॥ सर्वसिद्धिकरी   
पैष्टी गौडी भोगप्रदायिनी ॥ १७१ ॥   
  
माध्वी मुक्तिकरी ज्ञेया द्राक्षी राज्यकरी मता ॥   
विद्याप्रदैक्षवी प्रोक्ता खार्जूरी रिपुनाशिनी ॥ १७२ ॥   
  
तालजा स्तम्भने शस्ता पनसाख्या शुभप्रदा ॥ नारिकेलोद्भवा   
श्रीदा निम्बजा रोगनाशिनी ॥ १७३ ॥   
  
मधूकजा ज्ञानकरि मैरेया पापनाशिनी ॥ यत्सानन्दं   
रुचिकरं सामोदं च मनोहरम् ॥ १७४ ॥   
  
मद्यं तदुत्तमं देवीदेवताप्रीतिकारकम् ॥ मद्यं मांसं च   
विजयामष्ट गन्धैर्विमिश्रयेत् ॥ सम्मर्द्य वटिकाः प्राग्वज्जले   
देयास्ततोर्चयेत् ॥ १७५ ॥   
  
धत्तूरबीजं विजया जातीपत्रं फलं तथा ॥ अकारकरभो   
वत्सवृक्षस्य च तु वल्कलम् ॥ १७६ ॥   
  
मद्यं च भागवृद्धांशं मर्दयित्वा वटीकृतम् ॥ अयं   
बिन्दुश्चाष्टगन्धाभिधानो देवताप्रियः ॥ १७७ ॥   
  
गुडमिश्रेण तक्रेण तथा च मधुभोजिना ॥ पूजां विप्रगणः   
कुर्यादेतत्कर्म न लोपयेत् ॥ १७८ ॥   
  
प्रमादाद्यदि लोपेत देवताशापमाप्नुयात् ॥ विजयाया   
द्रवैर्वाथाभावे तर्पणमाचरेत् ॥ १७९ ॥   
  
यथाहिफेनभुक् चापि तं विना व्याकुलो भवेत् ॥ तथा   
कौलिकवामानां मन्त्रदेवाः श्रमातुराः ॥ १८० ॥   
  
विना मद्येन मांसेन साधकं पीडयन्ति हि ॥ ताभ्यां भोगं   
च भक्तेभ्यो मन्त्रा यच्छन्ति तं विना ॥ १८१ ॥   
  
निष्फला एव जायन्ते भ्रमयन्ति च साधकम् ॥ तस्मात्पतन्ति नो   
वामे क्षुद्रा अपि विचारतः ॥ १८२ ॥   
  
मांसन्तु त्रिविधं प्रोक्तं खभूजलचरोद्भवम् ॥ यथासम्भव   
मेकैकं तर्पणाय प्रयोजयेत् ॥ १८३ ॥   
  
हन्यान्मन्त्रेण चानेन ह्यभिमन्त्र्य पशुन्तथा ॥   
गन्धपुष्पाक्षतैः पूजा चान्यथा नरकं व्रजेत् ॥ १८४ ॥   
  
शिवा कृतमिदं पिण्डमतस्त्वं शिवताङ्गतः ॥ उद्भुध्यस्व   
पशोत्वं हि नाशिवस्त्वं शिवो ह्यसि ॥ १८५ ॥   
  
ब्रह्मा स्यात्सलिले विष्णुर्गन्धे रुद्रश्च तद्भवे ॥ परमात्मा   
तदानन्दे तस्मात्सेव्यमिदं प्रिये ॥ १८६ ॥   
  
मांसाभावे तु लशुनमार्द्रकं नागरन्तु वा ॥ पलाण्डुं   
वाथ वटका मसूराणान्तथैव च ॥ १८७ ॥   
  
मत्स्यमांसविहीनेन मद्येनापि च तर्पयेत् ॥ न   
कुर्यान्मांसमत्स्याभ्यां विना द्रव्येण पूजनम् ॥ १८८ ॥   
  
प्। १९७) पिशितन्तिलमान्त्रतु तिलार्धमपि बिन्दुना ॥ नराणां   
देवताभावोन्यथा प्रेतविभावनम् ॥ १८९ ॥   
  
ब्राह्मणैः कौलिकैः पेयं सर्वक्षत्रै रणागमे ॥   
वैश्यिर्गोलम्भने पेयं शूद्रैः स्त्रीरतिकर्मणि ॥ १९० ॥   
  
देवान्पितॄन्समभ्यर्च्य शक्तिशास्त्रोक्तवर्त्मना ॥ गुरुं   
स्मरन्पिबेन्मद्यं खादेन्मासं न दोष भाक् ॥ १९१ ॥   
  
ब्रह्मध्यानस्य स्थैर्यार्थे देवतातृप्तिहेतवे ॥ सेवेत   
मधुमांसानि तृप्तये चेत्स पातकी ॥ १९२ ॥   
  
मत्स्यमासवसादीनां पदार्थानां निषेवणात् ॥ यागकालं   
विनान्यत्र स महापातकी भवेत् ॥ १९३ ॥   
  
यथा क्रतुषु विप्राणां सोमपानं न दूषितम् ॥ मद्यपानं च   
कौलानां पूजान्ते न विगर्हितम् ॥ १९४ ॥   
  
श्रीगुरोः कुलशास्त्रेभ्यः सम्यग्विज्ञाय वामिना ॥ पञ्चमुद्रा   
निषव्यन्ते चान्यथा पतितो भवेत् ॥ १९५ ॥   
  
आवृत्तिं गुरुभक्तिं च तथा देवादिपूजनम् ॥ वीरोत्सवं विना   
पानाद्देवताशापमाप्नुयात् ॥ १९६ ॥   
  
दक्षयज्ञे यदा देवि त्वया त्यक्तं कलेवरम् ॥ अहं गृहीत्वा   
तत्स्कन्धे चितां वेष्टुं समुद्यतः ॥ १९७ ॥   
  
वडवाग्नेः प्रवेशार्थं यत्रयत्राभवत्स तु ॥ तत्रतत्रापि   
शक्रेण तूर्ण निर्वापितो जलैः ॥ १९८ ॥   
  
एवं पर्यटतो वर्षं प्रस्वेदो मे महानभूत् ॥   
तद्बिन्दुपातनिर्दग्धा धरणीयं तदाभवत् ॥ १९९ ॥   
  
तदा सम्प्रार्थितो विष्णुर्धरणीरक्षणाय च ॥ स एव   
लघुभिर्बाणैस्त्वदङ्गानि समाच्छिनत् ॥ २०० ॥   
  
चतुराशीतिखण्डानि कृत्वासौ पातयेद्भुवि ॥ वातेन   
पीडितश्चाहं यातो धर्मोखिलस्तदा ॥ २०१ ॥   
  
विष्णुश्च प्रकटीभूय पादयोः पतितो मम ॥ उत्थाप्य च   
परिष्वक्तस्तव शोकश्च विस्मृतः ॥ २०२ ॥   
  
तावद्ब्रह्मादयो देवा नारदाद्या महर्षयः ॥ सन्तुष्टुवुस्तदा   
वाक्यं विष्णुः प्रोवाच पार्वति ॥ २०३ ॥   
  
ज्ञानदोसि महेश त्वं कथं मोहमुपागतः ॥ सत्याः   
शरीरेण सह प्रवेष्टुं हव्यवाहने ॥ २०४ ॥   
  
अनुगच्छेत्पतिं नारी न पुमांस्तां च गच्छति ॥ इति   
शास्त्रमनादृत्य कथं देव विमोहितः ॥ २०५ ॥   
  
एवं वदति देवेशे ब्रह्मणा मां हरिं तथा ॥ प्रोचुः   
श्लेषगिरोऽङ्गैस्तु सत्याश्चेदं धरातलम् ॥ २०६ ॥   
  
स्थले स्थले शवस्पर्शाद्ब्रह्मकर्मविवर्जितम् ॥ तस्या धरायाः   
संशुद्धिं विप्राणां वापि शुद्धताम् ॥ २०७ ॥   
  
ब्राह्मवाक्यस्य सत्यत्वं यथा भवति तत्कुरु ॥ ततो ध्यात्वा   
मया प्रोक्तं सम्मतीकृत्य विष्णुना ॥ २०८ ॥   
  
प्। १९८) यत्र वेदक्रिया ह्यस्ता तत्र तन्त्रं प्रवर्त्यताम् ॥ ये   
विप्राः शापनिर्दग्धाः शब्दब्रह्मविवर्जिताः ॥ २०९ ॥   
  
तेषां तु कुलधर्मोयं भुक्तिमुक्त्योस्तु साधनम् ॥ ये विप्राः   
पीठसञ्जाताः शापनिर्दग्धविप्रताः ॥ २१० ॥   
  
तेषां कुलेधिकारोयं मार्गस्यास्य प्रजायते ॥ तत्कुले एव   
पूज्यत्वात्कौलीनपथ उच्यते ॥ २११ ॥   
  
वाममार्गस्ततो न्यूनस्तेषां यौ क्षत्रवैश्यकौ ॥ यजमानौ   
तयोस्तत्राधिकारः समुदाहृतः ॥ २१२ ॥   
  
सिद्धान्तीयस्ततो न्यूनस्तत्र शूद्राधिकारता ॥ ये   
पारम्पर्यमज्ञात्वा कौलधर्मे विशन्ति ते ॥ २१३ ॥   
  
निःस्वाः सन्ततिहीनाश्च रोगिणो नात्र संशयः ॥ कौलज्ञाने   
ह्यसिद्धो यः पलं वै भोक्तुमिच्छति ॥ २१४ ॥   
  
स महापातकी देवि सर्वकर्मबहिष्कृतः ॥ समयाचारहीनस्य   
स्वैरवृत्तेर्दुरात्मनः ॥ २१५ ॥   
  
न सिद्धयः कुलं नश्येत्तत्संसर्गं न कारयेत् ॥ यः   
शास्त्रविधिमुत्सृज्य वर्तते कामचारतः ॥ २१६ ॥   
  
स सिद्धिमिह नाप्नोति परत्र च पराङ्गतिम् ॥ लोके भवति   
निन्द्यश्च वेदे चैव तथैव सः ॥ २१७ ॥   
  
कुलद्रव्याणि सेवेत योन्यदर्शनमाश्रितः ॥   
तदङ्गरोमसङ्ख्यातभूतयोनिषु जायते ॥ २१८ ॥   
  
मद्येन स्फालितात्मा यो न किञ्चिदपि वेत्ति चेत् ॥ न ध्यानं न   
तपश्चर्या न धर्मो न च सत्क्रिया ॥ २१९ ॥   
  
न दैवं न गुरुर्नात्मा विचारो यदि कौलिके ॥ केवलं   
विषयासक्तः पतत्येव न संशयः ॥ २२० ॥   
  
लिङ्गत्रयविशेषज्ञः षडाधारविभेदकः ॥ पीठस्थानानि   
चागत्य महायज्ञवनं श्रयेत् ॥ २२१ ॥   
  
आमूलाधारमाब्रह्मरन्ध्रं गत्वा पुनः पुनः ॥   
चिच्चन्द्रकुण्डलीशक्तिमुद्रया स्यात्सुखाशयः ॥ २२२ ॥   
  
व्योमपङ्कजनिस्पन्दसुधापानरतो भवेत् ॥ मधुपानमिदं   
प्रोक्तमितरे मद्यपायिनः ॥ २२३ ॥   
  
पुण्यापुण्ये उभे छित्त्वा ज्ञानखड्गेन योगवित् ॥ परे लयेत्सदा   
चित्तं पलाशी स निगद्यते ॥ २२४ ॥   
  
मनसा स्वेन्द्रियगणान्नियम्यात्मनि योजयेत् ॥ मत्स्याशी स जनः   
प्रोक्तः शेषा धीवरवृत्तयः ॥ २२५ ॥   
  
अप्रबुद्धा तु या शक्तिः प्रबुद्धा कौलिकस्य च ॥ शक्तिं तां   
सेवयेद्यस्तु स भवेच्छक्तिसेवकः ॥ २२६ ॥   
  
इत्येवं पञ्चमुद्राणां गुप्तं तत्त्वं मयोदितम् ॥ ज्ञात्वा   
गुरुमुखात्सम्यक् सेवते स च मुच्यते ॥ २२७ ॥   
  
अथ पूजाप्रकारस्तु कथ्यते वामिदुर्लभः ॥   
आत्मस्थानमनुद्रव्यदेवशुद्धिम्प्रकल्पयेत् ॥ २२८ ॥   
  
प्। १९९) स्नानं सन्ध्या भूतशुद्धिः प्राणायामः   
प्रतिष्ठितिः ॥ प्राणानां मातृकान्यासादिकेः   
स्यादात्मशोधनम् ॥ २२९ ॥   
  
सम्मार्जनानुलेपाद्यैर्दर्पणोदरवत्कृतम् ॥   
वितानधूपदीपाद्यैः स्थानशुद्धिरियं मता ॥ २३० ॥   
  
ग्रथित्वा मातृकावर्णैर्मूलमन्त्राक्षराणि च ॥   
क्रमोत्क्रमत्रिरावृत्तिर्मन्त्रशुद्धिरियम्मता ॥ २३१ ॥   
  
पूजाद्रव्याणि सम्प्रोक्ष्य मूलास्त्रेण विधानवित् ॥   
दर्शयेद्धेनुमुद्रां च द्रव्यशुद्धिरियम्मता ॥ २३२ ॥   
  
पीठे देवं प्रतिष्ठाप्य सकलीकृत्य प्रोक्षयेत् ॥ अर्घ्योदकेन   
मूलेन दीपदानं प्रदर्शयेत् ॥ २३३ ॥   
  
देवे शुद्धिं विधायेत्थं पश्चाद्यजनमाचरेत् ॥ सा पूजा   
फलदा ज्ञेया त्वन्यथा निष्फला भवेत् ॥ २३४ ॥   
  
मण्डलेन विना पूजाविफला परिकीर्तिता ॥ तस्मान्मन्त्रेण   
विधिवल्लिखित्वा तत्र पूजयेत् ॥ २३५ ॥   
  
अखण्डमण्डलाकारं विश्वं व्याप्य व्यवस्थितम् ॥ त्रैलोक्य   
मण्डितं येन मण्डलं तत्सदाशिवम् ॥ २३६ ॥   
  
उद्यानं चतुरस्रं स्यात्कामरूपं तु वत्तुलम् ॥ जलन्धरं   
चार्धचन्द्रं पूर्णं पूर्णगिरिर्मतः ॥ २३७ ॥   
  
अभ्यर्च्य मण्डलं पश्चादाधारं स्थापयेत्क्रमात् ॥   
शाङ्खमर्घ्यं भोगपूजाबलिपात्राणि पञ्च च ॥ २३८ ॥   
  
स्वदक्षिणादिवामान्तं स्थाप्याभ्यर्च्यासवेन च ॥ सम्पूर्य   
मन्त्रपूतेन कुलेश्वरि विधानवित् ॥ २३९ ॥   
  
तत्र माषप्रमाणं तु मद्यं मांसं च निक्षिपेत् ॥ नष्टैः   
पर्युषितोच्छिष्टैर्दुर्गन्धैर्गन्धवर्जितैः ॥ २४० ॥   
  
हेतुभिः परपात्रस्थैस्तर्पणं निष्फलं भवेत् ॥   
स्वादिष्ठैश्च मदोत्सिक्तैर्द्रव्यैरमृतसन्निभैः ॥ २४१ ॥   
  
मनोहरैश्च देवीनां तर्पणं सफलं भवेत् ॥ असंस्कृता   
सुरा पापा कलहव्याधिदुःखदा ॥ २४२ ॥   
  
आयुःश्रीकीर्तिसौभाग्यधर्मविद्याविनाशिनी ॥ तस्मात्संस्कृत्य   
विधिवत्कुलद्रव्यं ततोर्चयेत् ॥ २४३ ॥   
  
सुसंस्कृता सुरा रोगदुःखापदपहारिणी ॥   
आयुःश्रीकीर्तिसौभाग्यधर्मविद्याविवर्धिनी ॥ २४४ ॥   
  
अन्यथा [द्रव्याण्यसंस्कृत्य ।] नरकं याति दाता भोक्ता न   
संशयः ॥ विना द्रव्याधिवासेन न स्मरेन्न जपेत्तथा ॥ २४५ ॥   
  
ये स्मरन्ति महामूढास्तेषां दुःखं पदे पदे ॥ नाशयेन   
विना मन्त्रो न मन्त्रेण विनाशयः ॥ २४६ ॥   
  
वीक्षणस्पर्शनध्यानमन्त्रमुद्राविशोधनैः ॥ द्रव्यं   
तर्पणयोग्यं स्याद्देवताप्रीतिकारकम् ॥ २४७ ॥   
  
प्। २००) आवाहयेदग्निसूर्यचन्द्रार्णप्रणवोद्भवाः [ह्रीं   
अग्निसूर्यचन्द्ररूपवर्णप्रणवोद्भवाभ्यश्चतुर्णवतिकलाभ्योनम्   
अः । इति पूजामन्त्रः ॥] ॥ चतुर्णवतिसङ्ख्याश्च कला आवाह्य   
पूजयेत् ॥ २४८ ॥   
  
तत्रेष्टदेवता ध्यायञ्च्छलोकार्थं प्रविचारयेत् ॥   
श्लोकानेतान्पठेत्पश्चात्तान्ब्रवीमि शृणु प्रिये ॥ २४९ ॥   
  
अखण्डैकरसानन्दकरे परसुधात्मनि ॥ स्वच्छन्दस्फुरणाकारे   
निधेह्यमृतरूपिणि ॥ २५० ॥   
  
अकुलस्थामृताकारे शुद्धिज्ञानकरे परे ॥ अमृतत्वं   
निधेह्यस्मिन्वस्तुनि क्लिन्नरूपिणि ॥ २५१ ॥   
  
तद्रूपिणि करस्पर्शं कृत्वा भूतस्वरूपिणि ॥   
भूत्वामृतापराकारे मयि विस्फुरणं कुरु ॥ २५२ ॥   
  
ॐ [ॐṁ क्लीं ह्रौं जूंसः अमृते अमृतोद्भवे अमृतेश्वरि   
अमृतवर्षिणि अमृतं स्रावयस्रावय स्वाहा ।] क्लीं ह्रौं जूं   
स इत्युक्त्वा अमृते अमृतोद्भवे ॥ अमृतेश्वरि   
अमृतवर्षिणीतिपदं वदेत् ॥ २५३ ॥   
  
अमृतं स्रावययुगं स्वाहान्तो द्रव्यशुद्धये ॥ अमृतेशीमनुः   
प्रोक्तः पञ्चत्रिंशद्भिरक्षरैः ॥ २५४ ॥   
  
त्रिधा निमन्त्र्य प्रागुक्तं दीपनीमन्त्रतस्त्रिधा ॥   
संस्पृश्यार्च्चनपात्रन्तु पूजयेद्धेनुमुद्रया ॥ २५५ ॥   
  
ब्रह्माण्डखण्डसम्भूतागमशेषरसं भृतम् ॥ आयुरिदं   
महामद्यपीयूषरसमावह ॥ २५६ ॥   
  
शुद्धद्रव्येण तेनापि गन्धपुष्पाक्षतैरपि ॥   
न्यासोक्तसर्वमन्त्रैश्च स्वात्मानं प्लावयेत्तथा ॥ २५७ ॥   
  
मूर्ध्नि श्रीगुरुपङ्क्तिं च मूलाधारे च पादुकाम् ॥ दिव्यौघं   
तर्पयेदादौ आदिनाथः सदाशिवः ॥ २५८ ॥   
  
ईश्वरो रुद्रविष्णू च ब्रह्मा पत्नीयुतास्त्विमे ॥ भवन्ति   
द्वादश ततः सिद्धौघास्तान्प्रतर्पयेत् ॥ २५९ ॥   
  
सनकाद्याश्च चत्वारः सुजातश्चारुभूषितः ॥ सनत्कुमारो   
व्यासश्च वामदेवः शुकस्तथा ॥ २६० ॥   
  
दत्तात्रेयो रैवतको द्वादशैव तु मानवान् ॥   
तर्पयेत्षण्नृसिंहं च महेशं भास्करं तथा ॥ ३६१ ॥   
  
महेन्द्रं माधवं विष्णुं नामान्ते तु प्रयोजयेत् ॥ महाशिवं   
च सिद्धौघे मानवौघे सदाशिवम् ॥ २६२ ॥   
  
शिवं तु परमं दिव्यं पीठपूजां ततश्चरेत् ॥ तत   
आवाहयेद्देवीं मन्त्राभ्यां पूजयेत्तथा ॥ २६३ ॥   
  
महापद्मवनान्तस्थे कारणानन्दविग्रहे ॥ सर्वभूतहिते   
मातरद्यैहि परमेश्वरि ॥ २६४ ॥   
  
देवेशि भक्तिसुलभेसर्वाभरणसंयुते ॥ यावत्त्वां   
पूजयामीह तावत्त्वं सुस्थिरा भव ॥ २६५ ॥   
  
ध्यात्वा मुद्राः प्रदर्श्याथ गन्धपुष्पाक्षतादिभिः ॥   
चिन्मयस्याप्रमेयस्य निर्गुणस्याशरीरिणः ॥ २६६ ॥   
  
प्। २०१) साधकानां हितार्थाय ब्रह्मणो रूपकल्पना ॥   
लिङ्गस्थण्डिलवह्न्यप्सु फलके मूर्ध्नि मण्डले ॥ २६७ ॥   
  
मूर्तौ कुड्ये च हृदये पूजा दशसु कीर्तिता ॥ अरूपं   
रूपिणं कृत्वा कर्मकाण्डे रता जनाः ॥ २६८ ॥   
  
गवां सर्वाङ्गजम् क्षीरं स्रवेत्स्तनमुखाद्यथा ॥ तथा   
सर्वगतो देवः प्रतिमादौ विराजते ॥ २६९ ॥   
  
आदिरूप्याच्च सर्वस्य पूजायाश्च विशेषतः ॥ साधकस्य च   
विश्वासात्सान्निध्यं देवता लभेत् ॥ २७० ॥   
  
गवां सर्वशरीरस्थं न करोत्यात्मपोषणम् ॥ सुकर्मरचितं   
चाज्यं पुनस्तदपि पोषयेत् ॥ २७१ ॥   
  
एवं सर्वशरीरस्थः सर्पिर्वत्परमेश्वरः ॥ उपासनां विना   
देवो न ददाति फलं नृणाम् ॥ २७२ ॥   
  
सङ्कलीकृत्य तत्प्राणांस्तदीयानीन्द्रियाणि च ॥   
प्रतिष्ठाप्यार्चयेद्देवि अन्यथा निष्फलं मतम् ॥ २७३ ॥   
  
मन्त्रहीनं क्रियाहीनं यन्त्रहीनं च यद्भवेत् ॥ लं क्षं   
साधयते सर्वं हीनमङ्गं यथा तथा ॥ २७४ ॥   
  
देवस्य मन्त्ररूपस्य यन्त्रव्याप्तिमजानताम् ॥ कृतार्चनादिकं   
सर्वं व्यर्थं भवति शाम्भवि ॥ २७५ ॥   
  
वामे कौले यन्त्रपीठे मूर्तिस्थाने च दक्षिणे ॥ वैदिके तु   
स्वयं जातं पूजितं सुखदायकम् ॥ २७६ ॥   
  
अनादि वैदिकं यस्मात्स्वयम्भूस्तत्र देवता ॥   
गम्यत्वान्नश्वरत्वाच्च तादृक् तान्त्रिकपूजनम् ॥ २७७ ॥   
  
कामक्रोधादिदोषोत्थसर्वदुःखनियन्त्रणात् ॥   
यन्त्रमित्याहुरेतस्मिन्देवस्तु परिपूजितः ॥ २७८ ॥   
  
दक्षिणावर्ततो लेख्यं यन्त्रं दक्षिणपूजने ॥ वामक्रमेण   
कौलादौ गुप्तमेतत्प्रकाशितम् ॥ २७९ ॥   
  
षोडशैरुपचारैस्तु साङ्गं सावरणं यजेत् ॥ महान्षोढा   
दिनान्सर्वान् गन्धपुष्पाक्षतादिभिः ॥ २८० ॥   
  
प्रणवादिनमोन्तेन तत्तन्नाम्ना समर्चयेत् ॥ अथागमोक्तमार्गेण   
तर्पयेद्दधिबिन्दुभिः ॥ २८१ ॥   
  
अङ्गुष्ठानामिकाभ्यां तु नखैर्निश्शब्दमुत्क्षिपन् ॥   
अपात्रस्येदमष्टौ च तर्पयेद्देवतामुखम् ॥ २८२ ॥   
  
सकृत्तर्पणमुत्सृज्य जप्त्वा मूलं च पादुकाम् ॥   
अन्तःशक्तिमनुस्मृत्य तर्पयेद्देहदेवताम् ॥ २८३ ॥   
  
अङ्गुष्ठो भैरवस्थानं चण्डिकायास्त्वनामिका ॥   
तस्मात्ताभ्यां तर्पणीयं यन्त्रं तत्तु तयोः प्रियम् ॥ २८४ ॥   
  
अङ्गुष्ठमध्यमाभ्यां च वश्यकर्मणि तर्पयेत् ॥   
तर्जन्यङ्गुष्ठयोगेन तर्पयेदाभिचारिके ॥ २८५ ॥   
  
कनिष्ठाङ्गुष्ठयोगेन स्तम्भकर्मणि तर्पयेत् ॥ प्। २०२) एवं   
सन्तर्प्य देवादीन्गुरुपङ्क्तिं प्रपूजयेत् ॥ २८६ ॥   
  
कराभ्यां चेन्मुद्रां समधु नृकपालं च दधतीं   
सृतस्वर्णप्रख्यामरुणकुसुमालेपवसनाम् ॥   
कृपापूर्णापाङ्गीमरुणनयनाम्बरकचामुपेतां   
सिद्धौघैर्यजति गुरुपङ्क्तिं कृतमतिः ॥ २८७ ॥   
  
एवं सम्पूज्य धूपं च दीपं नैवेद्यमेव च ॥   
कदल्यादिफलान्येवं ताम्बूलं च समर्पयेत् ॥ २८८ ॥   
  
अवश्यमादौ वामादौ कुर्याद्बटुकपूजनम् ॥ मार्गेस्मिन्बटुको   
मुख्यः सुराद्यन्तेन निर्मितम् ॥ २८९ ॥   
  
विना तं तु न गृह्णीत देवस्तस्मात्तदर्चनम् ॥ अपूज्य बटुकं   
यस्तु महादेवं प्रपूजयेत् ॥ २९० ॥   
  
तस्य पूजाफलं नास्ति बटुकश्च प्रकुप्यति ॥ सगणं   
पूजयेत्तस्माद्गन्धपुष्पासवामिषैः ॥ २९१ ॥   
  
तत्तन्मन्त्रैर्विधानेन देवता प्रीतिमाप्नुयात् ॥ ततो बलिं   
क्षेत्रपत्ये दद्यादस्य मनुं शृणु ॥ २९२ ॥   
  
तारद्वयं [ॐ ॐ देवीपुत्रबटुकनाथकपिलजटाभारभासुर   
पिङ्गलत्रिनेत्रोग्निज्वाला मुख इमं पूजाबलिं गृह्णगृह्ण हुं   
फट् स्वाहा ॥] ततो देवीपुत्रोक्त्वा बटुकेति च ॥ नाथेति   
कपिलजटाभारभासुरपिङ्गल ॥ २९३ ॥   
  
त्रिनेत्राग्निज्वालामुख इमं पूजाबलिं वदेत् ॥ गृह्णगृह्ण हुं   
फट् स्वाहा षट् चत्वारिंशदर्णकः ॥ २९४ ॥   
  
मन्त्रमेवं समुच्चार्य ततः श्लोकं पठेदिमम् ॥ बलिदानेन   
सन्तुष्टो बटुकः सर्वसिद्धिदः ॥ २९५ ॥   
  
शान्तिं करोतु मे नित्यं भूतवेतालसेवितः ॥ तारत्रयं [ॐ ॐ   
ॐ सर्वयोगिनीभ्यः सर्वडाकिनीभ्यः   
सर्वशाकिनीभ्यस्त्रैलोक्यनिवासिनीभ्यो नमः इमं पूजाबलिं   
गृह्णीत हुं फट् स्वाहा ॥] सर्वपूर्वभ्यसन्तांश्च   
वदेत्क्रमात् ॥ २९६ ॥   
  
योगिनी डाकिनी शाकिनी त्रैलोक्यनिवासिनी ॥ नमश्चैव इमं   
पूजाबलिं गृह्णीत इत्यपि ॥ २९७ ॥   
  
हुं फट् चैव तथा प्रोच्य चान्ते स्वाहापदं वदेत् ॥   
चतुश्चत्वारिंशदर्णो मन्त्रोयं परिकीर्तितः ॥ २९८ ॥   
  
या काचिद्योगिनी रौद्रा सौम्या घोरतरा परा ॥ खेचरी भूचरी   
व्योमचरीप्रीता सदास्तु मे ॥ २९९ ॥   
  
तारत्रयं [ॐ ॐ ॐ सर्वभूतेभ्यः सर्वभूतपतिभ्यो नमः ॥]   
वदेत्सर्वभूतेभ्यः सर्वमेव च ॥ पश्चाद्भूतपतिभ्यो हृदन्तः   
सप्तदशाक्षरः ॥ ३०० ॥   
  
भूता ये विविधाकारा दिव्यभौमान्तरिक्षगाः ॥   
पातालतलसंस्थाश्च शिवयोगेन भाविताः ॥ ३०१ ॥   
  
ध्रुवाद्यास्सत्यसन्धाश्च इन्द्राद्याश्च व्यवस्थिताः ॥ प्। २०३)   
तृप्यन्तु प्रीतमनसो भूता गृह्णन्त्विमं बलिम् ॥ ३०२ ॥   
  
तारत्रयं [ॐ ॐ ॐ एह्येहि देवीपुत्रबटुकनाथोच्छिष्टहारिन्   
हं हूं हं हूं हं हूं हं हूं   
क्षेत्रपालसर्वविघ्नान्नाशयनाशयसर्वोपचारसहितामिमं   
पूजाबलिङ्गृह्णगृह्ण हुम्फट् स्वाहा ।] तथैह्येहि देवीपुत्र   
बटोधुना ॥ अथोच्छिष्टहारिणे हं हूं हं हूं वारद्वयं   
वदेत् ॥ ३०३ ॥   
  
क्षेत्रपालेति शर्वेति विघ्नान्नाशय युग्मकम् ॥   
सर्वोपचारसहितमिमं पूजाबलिं वदेत् ॥ ३०४ ॥   
  
गृह्णगृह्ण हुं फट् स्वाहा चतुष्षष्ट्यक्षरो मनुः ॥   
क्षेत्रपालस्य सम्प्रोक्तः सर्वसिद्धिविधायकः ॥ ३०५ ॥   
  
वसामि तस्य क्षेत्रेस्मिन्क्षेत्रपालस्य किङ्करः ॥ प्रीतोयं   
बलिदानेन सर्वरक्षां करोतु मे ॥ ३०६ ॥   
  
ॐकारत्रितयं [ॐ ॐ ॐ हुं श्रींह्सौ ह्रीं ह्रीं हुं हुं   
भैरवाधिष्ठितायाक्षोभ्यानन्दहृदयान्मन्त्रसिद्धयेऽवतराव   
तर-क्षेत्रपालमहाक्षेत्रपालायवाषैट्रहुम् ।] हुं श्रीं   
हूसौं च ह्रीं ह्रीं वदेत्ततः ॥ हुंयुगान्ते   
भैरवाधिष्ठितायाक्षो वदेदिति ॥ ३०७ ॥   
  
भ्यानन्दहृदयान्मन्त्रसिद्धये वतरद्वयम् ॥ क्षेत्रपाल   
महाक्षेत्रपालाय वौषड् हुमिति ॥ ३०८ ॥   
  
अयमेकोनपञ्चाशदक्षरश्च मनुस्स्मृतः ॥ श्रेष्ठस्य   
क्षेत्रपालस्य महाप्रीतिकरः परः ॥ ३०९ ॥   
  
तारत्रयं वदेत्पश्चादमुकक्षेत्रपालाय ॥ राजराजेश्वर   
इमां पूजाबलिमतः परम् ॥ ३१० ॥   
  
गृह्णयुग्मं द्विठान्तोयं मन्त्रः प्रोक्तो खिलेष्टदः ॥   
राजराजेश्वराख्यस्य दैवतस्य समर्चने ॥ ३११ ॥   
  
अनेन बलिदानेन बटुर्वर्गसमन्वितः ॥ राजराजेश्वरो देवो मे   
प्रसीदतु सर्वदा ॥ ३१२ ॥   
  
बटुकाय बलिं पश्चादुत्तरे योगिनीबलिम् ॥ पूर्वे भूतबलिं   
दद्यात् क्षेत्रपालाय दक्षिणे ॥ ३१३ ॥   
  
राजराजेश्वरं मध्ये पूजयित्वाहरेद्बलिम् ॥   
अङ्गुष्ठानामिकाभ्यान्तु बटुकस्य भवेद्बलिः ॥ ३१४ ॥   
  
तर्जनीमध्यमानामाङ्गुष्ठैः स्याद्योगिनीबलिः ॥   
अङ्गुलीभिश्च सर्वाभिर्दद्याद्भूतबलिं द्विजः ॥ ३१५ ॥   
  
अङ्गुष्ठतर्जनीभ्यां तु क्षेत्रपालबलिर्भवेत् ॥   
अङ्गुष्ठमध्यमाभ्यां तु राजराजेश्वरस्य च ॥ ३१६ ॥   
  
बटुकादीन्समर्च्यैवं कुलदीपान्प्रदर्शयेत् ॥ देवभक्तः   
सुपिष्टेन कुर्याद्वेदाङ्गुलोन्नतान् ॥ ३१७ ॥   
  
दीपान्डमरुकाकारांस्त्रिकोणानतिशोभनान् ॥   
कर्षाज्यग्राहिणः कुर्यान्नव सप्ताथ पञ्च च ॥ ३१८ ॥   
  
अन्तस्तेजोबहिस्तेज एकीकृत्यामितप्रभान् ॥ त्रिधा देव्युपरि भ्राम्य   
कुलदीपं निवेदयेत् ॥ ३१९ ॥   
  
समस्तचक्रैश्चक्रेशीयुते देवि नवात्मिके ॥ प्। २०४) आरात्रिकमिदं   
देवि गृहाण मम सिद्धये ॥ ३२० ॥   
  
कुलदीपान्प्रदर्श्याथ शक्तिपूजां समाचरेत् ॥   
गुरुपादरजोजोषी श्रद्धाभक्तिसमन्वितः ॥ ३२१ ॥   
  
स्वशक्तिं वीरशक्तिं च दीक्षितां गुरुरूपिणीम् ॥ पाययित्वा   
पिबेन्मद्यं चेति शास्त्रस्य निश्चयः ॥ ३२२ ॥   
  
अनिवेद्य तु यः शक्त्यै कुलद्रव्यं निषेवते ॥ पूजनं   
निष्फलं तस्य देवता न प्रसीदति ॥ ३२३ ॥   
  
चाण्डाली चर्मकारी च मातङ्गी पुल्कसी तथा ॥ स्वपची   
खटकी चैव कैवर्ती विश्वयोनिका ॥ ३२४ ॥   
  
कुलाष्टकमिदं प्रोक्तमकुलाष्टकमुच्यते ॥ कुडुकी सौत्रिकी   
चापि शस्त्रीजीवा तु रञ्जकी ॥ ३२५ ॥   
  
गायकी रजकी शिल्पी कौशिकी च तथाष्टमी ॥ स्त्रियो   
मन्त्रसमायुक्ताः समयाचारपालिकाः ॥ ३२६ ॥   
  
कुर्यात्सद्यस्तु संस्कारं मन्त्रैश्चैव पृथक् पृथक् ॥   
पूजयेत्कुलमार्गस्थस्तत्र शक्तिमनुस्मरन् ॥ ३२७ ॥   
  
कुमारी वा व्रतस्था वा योगमुद्राधरापि वा ॥ पूजाकाले   
स्वतः प्राप्ता सा पूज्या सहसा बुधैः ॥ ३२८ ॥   
  
उक्तजात्यङ्गनाभावे चतुर्वर्णाङ्गनां यजेत् ॥ सुरूपा तरुणी   
शान्तानुकूला मुदिता शुचिः ॥ ३२९ ॥   
  
रोगहीना भक्तियुक्ता मूढशास्त्रोपजीविनी ॥ अलोलुपा सुशीला   
च स्मितास्या प्रियवादिनी ॥ ३३० ॥   
  
गुरुदैवतभक्ता तु सुचित्ता कौलिकप्रिया ॥ विभत्सरा   
विशेषज्ञा देवताराधनोत्सुका ॥ ३३१ ॥   
  
दुर्गन्धा दुःखिता मूर्खा वृद्धोन्मत्ता रहस्यभित् ॥ कुतर्का   
कुत्सिता स्तब्धा निर्लज्जा कलहप्रिया ॥ ३३२ ॥   
  
विरूपोन्मार्गगा दुष्टा पङ्ग्वन्धा विकृतानना ॥ ईदृशीं   
मन्त्रयुक्तां हि स्त्रियं योगी विवर्जयेत् ॥ ३३३ ॥   
  
ततोर्चनादिकं सर्वं मन्त्रोदकपुरःसरम् ॥ इतः पूर्वादिमनुना   
मन्त्री देव्यै समर्पयेत् ॥ ३३४ ॥   
  
शेषं दक्षिणवत्कुर्यात्तदुच्छिष्टादिकं पुनः ॥ शेषं   
कामं ततो देयं शेषिकायै स कथ्यते ॥ ३३५ ॥   
  
एंहृदुच्छिष्टचाण्डालिनि [एन्नमः उच्छिष्टचाण्डालिनि   
मातङ्गि सर्ववशङ्करि स्वाहा । इति मन्त्रः ।] मातङ्गि पदं   
वदेत् ॥ सर्ववशङ्करि स्वाहा चैकविंशतिवर्णकः ॥ ३३६ ॥   
  
मन्त्रेणानेन निर्माल्यं शेषिकायै समर्पयेत् ॥   
देवीमुच्छिष्टमातङ्गी ध्यायेल्लोकैकमोहिनीम् ॥ ३३७ ॥   
  
प्। २०५) वीणावाद्यविनोदगीतनिरतां नीलांशुकोल्लासिनीं   
बिम्बोष्ठीं नवयावकाढ्यचरणामाकर्णकेशांशुकाम् ।   
हृद्याङ्गां सितशङ्खकुण्डलधरां माणिक्यभूषोज्ज्वलां   
मातङ्गीं प्रणतोस्मि सुस्मितमुखीं देवीं शुकश्यामलाम् ॥ ३३८   
॥   
  
ततः श्रीगुरुरूपाय साक्षात्परशिवाय च ॥ कराभ्या   
पात्रमुद्धृत्य सद्वितीयं समर्पयेत् ॥ ३३९ ॥   
  
सुसम्प्रदायसंयुक्तैर्वीरैश्च सह पूजयेत् ॥ अन्योन्यं चिह्नितं   
कृत्वा पिबेत्तत्तदनुज्ञया ॥ ३४० ॥   
  
सव्यतोद्धृत्य पात्रं तु मुद्रां कृत्वापसव्यतः ॥ यथाविधि   
द्वितीयेन गृह्णीयान्मन्त्रमुच्चरेत् ॥ ३४१ ॥   
  
इदं पवित्रममृतं पिबामि भवभेषजम् ॥ मद्यपानसमुच्छेदे   
कारणं भैरवोदितम् ॥ ३४२ ॥   
  
वित्तस्वातन्त्र्यसारत्वात्तस्यानन्दमयत्वतः ॥ तन्मयत्वाच्च   
भावानां भावाश्चान्तरिता रसे ॥ २४३ ॥   
  
स्वस्वातन्त्र्यविकाशाय सुरसस्तेन पीयते ॥ तस्मादिमां सुरां   
देवीं पूर्णकामः पिबाम्यहम् ॥ ३४४ ॥   
  
मन्त्रेणानेन भो देवा मूलमन्त्रेण मन्त्रवित् ॥ अनाकुलमनाः   
कुर्यान्मधुपानं शनैः शनैः ॥ ३४५ ॥   
  
पिशितं माषमात्रं तु मद्यं चुलुकसम्मितम् ॥ स्वीकार्यमादौ   
गुरुणा शिष्येभ्यः शेषदो भवेत् ॥ ३४६ ॥   
  
आदाय गुरणा दत्तां सद्वितीयां सुरां पिबेत् ॥   
स्त्रीगुरुज्येष्ठपूज्यानां पुरतश्चोपविश्य च ॥ ३४७ ॥   
  
न कदाचित्पिबेन्मद्यं निर्मन्त्रं न पिबेत्तथा ॥ विना मन्त्रं   
पिबेन्मद्यं स सुरापो निगद्यते ॥ ३४८ ॥   
  
स्वात्ममूलत्रिकोणस्थे कोटिसूर्यसमप्रभे ॥   
कुण्डल्याकृतिचिद्रूपे हुनेद्द्रव्यं समन्त्रकम् ॥ ३४९ ॥   
  
अनन्तपात्रभरितमिदं तत्परमामृतम् ॥ पराहन्तामये वह्नौ   
होमस्वीकारलक्षणम् ॥ ३५० ॥   
  
गुरुं दैवतमन्त्राणामैक्यं सञ्चिन्तयेद्धिया ॥   
यावदुल्लासपर्यन्तमुपदेशैः पिबेन्मधु ॥ ३५१ ॥   
  
भोजनान्ते विषं मद्यं मद्यान्ते भोजनं विषम् ॥ अमृतं   
तद्विजानीयाद्यदनेन समं पिबेत् ॥ ३५२ ॥   
  
चर्वणेन युतं मद्यममृतं कथितं सदा ॥ चर्वणेन विना   
पानं केवलं विषभक्षणम् ॥ ३५३ ॥   
  
पानं तु त्रिविधं प्रोक्तं दिव्यवीरपशुक्रमैः ॥ दिव्यं   
देव्यग्रतः पानं वीरं मृद्वासने कृतम् ॥ ३५४ ॥   
  
स्वेच्छया पशुवत्पीतं पशुपानभितीरितम् ॥ वक्ष्येथ   
कौलिकाचारं लोकद्वयफलप्रदम् ॥ ३५५ ॥   
  
पात्रमेलापकं कर्म प्रोच्यते सख्यकारकम् ॥ तत्त्राता न पिता   
मित्रं पात्रमेलापकावृतम् ॥ ३५६ ॥   
  
प्। २०६) अदीक्षितैरनाचारैरमन्त्रज्ञैरदैवतैः ॥ दूषकैः   
समये नष्टैः प्रपञ्चपथधारिभिः [प्रपञ्चत्रयधारिभिः]   
ब्रह्मतेजोमुखे पात्रमेलनं नैव कारयेत् ॥ त्वत्पूजानिरतैः   
शान्तैः परद्रव्यपराङ्मुखैः ॥ ३५८ ॥   
  
कुलोपदेशकुशलैः कुलमार्गप्रवर्तकैः ॥ स्त्रीप्रियैः   
स्त्रीस्तुतैर्धन्यैः सुन्दरैर्मृदुवादिभिः ॥ ३५९ ॥   
  
कुलमार्गेतिगुप्तैश्च विद्यावद्भिः सुरूपकैः ॥   
प्रयोगसिद्धैर्द्रव्याढ्यैर्भाग्यवद्भिश्च कामुकैः ॥ ३६० ॥   
  
ब्रह्ममुक्तैः राजमान्यैर्मिलितैर्दैवयोगतः ॥ कुर्यात्पात्रस्य   
मेलं च सौख्यवृद्धिर्द्वयोर्भवेत् ॥ ३६१ ॥   
  
एकपात्रं न कुर्वीत यदि साक्षात्कुलेश्वरः ॥ मन्त्राः   
पराङ्मुखा यान्ति विघ्नाश्चैव पदे पदे ॥ ३६२ ॥   
  
न दद्याद्भैरवायापि स्वपात्रं स्थितिहेतुकम् ॥ यदि दद्याच्च   
मोहेन देवताशापमाप्नुयात् ॥ ३६३ ॥   
  
आसनं भोजनं पात्रमन्यच्च शयनादिकम् ॥   
अनभिज्ञैरनर्हैश्च सङ्करं नैव कारयेत् ॥ ३६४ ॥   
  
म्नायभेदेन [आलोप आर्षः ।] वा कुर्यात्कौलिकैः पात्रमेलनम् ॥   
पूर्वदक्षिणयोरैक्यमुदक्पश्चिमयोस्तथा ॥ ३६५ ॥   
  
योगिभिर्योगिनीभिश्च प्रदत्तं पूर्णपात्रकम् ॥   
समन्त्रपादुकामूलमन्त्रजप्तं पिबेत्ततः ॥ ३६६ ॥   
  
क्वचिद्यदृच्छया प्राप्तं मद्यपात्रं तु भक्तितः ॥ आदाय   
पूर्ववज्जप्त्वा पिबेत्तच्च गुरुं स्मरेत् ॥ ३६७ ॥   
  
गुरुशक्तियुतानां च गुरुज्येष्ठकनिष्ठयोः ॥   
स्वज्येष्ठस्यापि चोच्छिष्टं खादेन्नान्यस्य कर्हिचित् ॥ २६८ ॥   
  
ज्येष्ठैः कनीयसे योज्यं न पुनर्ग्राहयेत्ततः ॥   
शक्त्युच्छिष्टं पिबेन्मद्यं वीरोच्छिष्टं तु चर्वणम् ॥ ३६९ ॥   
  
आत्मोच्छिष्टं न दातव्यं परकीयं न भक्षयेत् ॥ उच्छिष्टं   
[स्त्रीणाम्मुच्छिष्टं भूञ्जीतात्मनश्च स्त्रीभ्यो न दद्यात् ।]   
भक्षयेत्स्त्रीणां नाभ्यः स्वोच्छिष्टमर्पयेत् ॥ ३७० ॥   
  
स्वस्य मेलापकस्यापि स्थापयेत्तत्र मण्डलम् ॥ पात्रं   
ततोर्चयेद्देवीं तर्पणादि समाचरेत् ॥ ३७१ ॥   
  
उत्थाप्यान्योन्यपात्रे च दद्यादन्योन्यहस्तयोः ॥ द्वयोरैक्यं   
स्मरेद्ध्यन्योन्यमिति पात्रमेलनम् ॥ ३७२ ॥   
  
चक्रपूजां प्रवक्ष्यामि सर्वतन्त्रेषु गोपिताम् ॥   
अभीष्टसिद्धिदां नातः परं किञ्चिच्च विद्यते ॥ ३७३ ॥   
  
सर्वेषामेव देवानां प्रिया प्रोक्तेप्सितप्रदा ॥ वैदिकैरपि   
कर्तव्याभीष्टसिद्ध्यै पुरोहितम् [पुरा ऊहितम् इतिच्छेदः ।] ॥   
३७४ ॥   
  
कृत्वा तु कौलिकं देवि पूर्णाः स्युस्तन्मनोरथाः ॥ प्। २०७)   
लक्ष्मीः कोलासुरं हत्वाशेषात्तद्रुधिरं पपौ ॥ ३७५ ॥   
  
पानमत्ता तदा विप्रैर्यथेच्छं हसिता तु सा ॥ ब्रह्मणा   
विष्णुना वापि मयापि प्रष्टुमिच्छता ॥ ३७६ ॥   
  
तदा बुद्धा महालक्ष्मीर्भुमावन्तर्हिताभवत् ॥ निःश्रीकं   
सकलं जातं मुमूर्षुरिव दृश्यते ॥ ३७७ ॥   
  
धर्मो न चलते क्वापि न च तुष्यन्ति देवताः ॥ एवं वर्षशते   
जाते ब्रह्माणं शरणं गताः ॥ ३७८ ॥   
  
ब्रह्मापि तत्र निःश्रीको दरिद्र इव दृश्यते ॥ प्रोक्तवन्तस्तु   
मुनयो विधे विश्रीकता कुतः ॥ ३७९ ॥   
  
तदा विप्रकृतं हास्यं ब्रह्मणा बोधितं प्रिये ॥ ब्राह्मं तेजो   
महदिदं विष्णुस्तूष्णीमुपस्थितः ॥ ३८० ॥   
  
युष्मत्पक्षावरोधेन हसिता श्रीः शिवेन च ॥ तेनेयं कुपिता   
जाता गता तस्माद्रसातलम् ॥ ३८१ ॥   
  
सर्वे श्रियोज्झिता विप्रा लोके निःश्रीकता ततः ॥   
तस्माद्विष्णुः शिवोहं च यूयं शक्रपुरोगमाः ॥ ३८२ ॥   
  
नागाश्च्च पितरः सिद्धा दिक्पाला यक्षराक्षसाः ॥   
आराधयन्तु तां देवीं स्तुवन्तु च महास्तवैः ॥ ३८३ ॥   
  
ततः सम्मिलिताः सर्वे गताः श्रीशैलपर्वतम् ॥   
किञ्चिच्छोभां श्रियो दृष्ट्वा चक्रुराराधनं ततः ॥ ३८४ ॥   
  
वैदिकैस्तान्त्रिकैर्मार्गैर्नानास्तोत्रेः प्रतुष्टुवुः ॥ एवं   
वर्षत्रयादूर्ध्वं प्रत्यक्षा श्रीर्व्यजायत ॥ ३८५ ॥   
  
अपश्यच्च कृपादृष्ट्या सहासं वाक्यमब्रवीत् ॥ किमर्थं   
हासितं विप्रैर्देवैश्चाकुलितं कुतः ॥ ३८६ ॥   
  
उपासना पुनः कस्माद्दुर्दर्शायाः कृता पुनः ॥ ततः सा तु   
मया प्रोक्ता सर्वं विश्वं त्वया ततम् ॥ ३८७ ॥   
  
त्वत्सामर्थ्यं न जानन्ति हसन्ति त्वां च कर्मणा ॥ एतद्बुद्ध्वा   
मया हास्यं कृतं हृदयसाक्षिणी ॥ ३८८ ॥   
  
प्रभावस्तु तवाज्ञातः सर्वैर्विप्रैः सुरासुरैः ॥ अतः परं   
प्रसीदेशे लोकयात्रां च निर्वह ॥ ३८९ ॥   
  
इति श्रुत्वा मम वचस्तदा प्रोक्तं श्रिया किल ॥ इयं सुरा मे   
भगिनी तत्प्रधानन्तु पूजनम् ॥ ३९० ॥   
  
ये करिष्यन्ति देवस्य स देवो मोदमेष्यति ॥ यथा   
मायाप्रपञ्चोयं वृथा भवति मां विना ॥ ३९१ ॥   
  
समस्ताश्च तथा पूजाश्चक्रपूजां विना वृथा ॥ इह लोके   
भोगवाञ्छा देवतात्वं परत्र चेत् ॥ ३९२ ॥   
  
अपेक्षितं तदा कार्यं मन्त्रैर्वै चक्रपूजनम् ॥ सर्वदेवप्रियं   
गोप्यं तद्विधिं कथयाम्यथ ॥ ३९३ ॥   
  
समस्तचक्र पूजा सा अष्टधा परिकीर्तिता ॥ सहस्रोत्पतिते   
कार्ये कार्ये वा पूर्णताङ्गते ॥ ३९४ ॥   
  
प्। २०८) देवतोत्साहदिवसे कौलिकस्यागमेपि वा ॥ उमामाहेश्वरे योगे   
योगे वा शक्तिसङ्गमे ॥ ३९५ ॥   
  
बलिराज्ये कामदिने चक्रपूजातिहर्षदा ॥ प्रदोषे वाभिजिति वा   
निशीथे वाष्टमीयुते ॥ ३९६ ॥   
  
नवम्यां चेद्भवेद्योग उमामाहेश्वराभिधः ॥ भौमाष्टम्यां   
चतुर्दश्यां योगोयं शक्तिसङ्गमः ॥ ३९७ ॥   
  
आश्विनस्यासिते पक्षे त्रयोदश्यादिपञ्च च ॥ बलिराज्यमिदं   
प्रोक्तं यथेच्छाक्राडनाय तु ॥ ३९८ ॥   
  
तत्कामदिनमित्याहुस्सोमवारे त्रयोदशी ॥ पूर्वस्मिन्दिवसे स्नात्वा   
देवीमभ्यर्च्य कामनाम् ॥ ३९९ ॥   
  
कृत्वा सङ्कल्पयेच्चक्रपूजां दद्याद्बलिं पशोः ॥ तद्विधिं   
सम्प्रवक्ष्यामि चानुकल्पं प्रकल्पयेत् ॥ ४०० ॥   
  
बलिस्तु त्रिविधः प्रोक्तस्तान्त्रिकः स्मार्त एव च ॥ वैदिकश्चेति   
तत्रादौ तान्त्रिकोष्टविधः स्मृतः ॥ ४०१ ॥   
  
नरश्च महिषः कोलश्छागोऽविः सारसस्तथा ॥ कपोतः   
कुक्कुटश्चेति सामान्यं पूर्वपूर्वतः ॥ ४०२ ॥   
  
श्रेष्ठस्तत्र कलौ देवी महापीठे नरो बलिः ॥ कर्तव्यः   
साधकेन्द्रेण सद्यो योति च सुन्दरः ॥ ४०३ ॥   
  
धातुबद्धः कृष्णकूर्चोऽक्षेत्रादिरनुलोमजः ॥   
मूल्याद्गृहीतो वापीष्टो दैवतः स्वयमागतः ॥ ४०४ ॥   
  
वर्षं षण्मासमथ वा यथेच्छाचारपालितः ॥ स   
भवेद्बलियोग्यश्च नान्यश्चौरादिकाहृतः ॥ ४०५ ॥   
  
महिषः पञ्चमादूर्ध्वं दशाधस्ताद्बनोद्भवः ॥ ग्रामजोपि   
महाक्रूरो निरुक्कृष्णैकवर्णकः ॥ ४०६ ॥   
  
आरक्ताक्षश्चोर्ध्वशृङ्गो दीर्घपुच्छस्तु मांसलः ॥ एकवर्णो   
देवताया वर्णरूपो गदोञ्झितः ॥ ४०७ ॥   
  
साण्डः सशृङ्गो यूथेशो गन्धिमानौषधादिभिः ॥   
विगन्धीकृत्य बलये योग्यः सर्वोत्तमस्त्वयम् ॥ ४०८ ॥   
  
सर्वेषामेव वर्णानां देवतानां तथैव च ॥ अधिकारः   
प्रीतिदश्च यज्ञेष्येष विशिष्यते ॥ ४०९ ॥   
  
मेषः सशृङ्गस्त्वजवच्छृङ्गहीनोपि कुत्रचित् ॥ अङ्गहीनो   
विहीनाण्डो बालो वृद्धो न शस्यते ॥ ४१० ॥   
  
वर्षद्वयोर्ध्वं च गृहे पालितो बलवत्तरः ॥   
मांसभारात्तथानेन समो वै सारसो वरः ॥ ४११ ॥   
  
नीलकण्ठच्छविः कण्ठे कपोतः पुष्टकन्धरः ॥   
वर्षादूर्ध्वं गृहे पुष्टो बल्यर्थं योग्य उच्यते ॥ ४१२ ॥   
  
सर्वेषामग्रतो रौति यः प्रातर्बहुवर्णकः ॥   
मांसलस्त्वेकवर्णो वा ताम्रचूडो विशिष्यते ॥ ४१३ ॥   
  
नरो द्विजैर्न हन्तव्यो विप्रेण महिषस्तथा ॥ शूकरैः समतां   
नीताः कुक्कुटा बलयोखिलैः ॥ ४१४ ॥   
  
प्। २०९) कूष्माण्डं नारिकेलञ्च श्रीफलं चेक्षुमेव च ॥   
वस्त्रसंवेष्टितं कृत्वा छेदयेच्छुरिकादिभिः ॥ ४१५ ॥   
  
एष स्मार्तो बलिः प्रोक्तः धर्मशास्त्रानुगामिभिः ॥   
पूर्वपूर्वत्रापि चोक्तो विशिष्टो देवतोषकः ॥ ४१६ ॥   
  
यस्य यत्राधिका भक्तिस्तेन तुष्यति देवता ॥ नियमैश्च   
यमैर्युक्तः सकलैर्मूर्तिरात्मन ॥ ४१७ ॥   
  
वैदिकं तु बलिं दद्यादोदनं स्विन्नमाषवत् ॥   
सरोचनमतिक्रूरदैवते वटकान्वितम् ॥ ४१८ ॥   
  
बलिं सम्पूज्य विधिवद्गन्धपुष्पाक्षतादिभिः ॥ तारं   
कालियुगं यज्ञेश्वरि लोहपदम् वदेत् ॥ ४१९ ॥   
  
दण्डायै नम इत्येष मन्त्रः षोडशवर्णकः ॥   
अष्टोत्तरशतं जप्त्वा तत उत्थाय साधकः ॥ ४२० ॥   
  
देवीरूपं पशुं ध्यात्वा पुष्पं तस्मिन्विनिक्षिपेत् ॥ मन्त्रितं   
मूलमन्त्रेण सपुष्पाक्षतचन्दनम् ॥ ४२१ ॥   
  
यदा स चालयेद्गात्रं गृहीतस्तु तदेच्छया ॥ यावन्न   
चालयेद्गात्रं पशुस्तावन्न हन्यते ॥ ४२२ ॥   
  
उत्तराभिमुखो भूत्वा बलिं पूर्वमुखं तथा ॥ निरीक्ष्य   
साधकः पश्चादिमं मन्त्रमुदीरयेत् ॥ ४२३ ॥   
  
पशुस्त्वं बलिरूपेण मम भाग्यादुपस्थितः ॥ प्रणमामि ततः   
सर्वरूपिणं बलिरूपिणम् ॥ ४२४ ॥   
  
चण्डिकाप्रीतिदानेन दातुरापद्विनाशनम् ॥   
चामुण्डाबलिरूपार्थं बले तुभ्यं नमोस्तु ते ॥ ४२५ ॥   
  
यज्ञार्थं पशवः सृष्टाः स्वयमेव स्वयम्भुवा ॥ अतस्त्वां   
घातयाम्यद्य तस्माद्यज्ञे बन्धोवधः ॥ ४२५ ॥   
  
ॐ श्रीं ह्रीं श्रीमिति मन्त्रेण बलिं मत्स्वरूपिणम् ॥   
चिन्तयित्वा न्यसेत्पुष्पं म्भकेनास्य मस्तके ॥ ४२७ ॥   
  
असे च त्वं चण्डिकायाः सुरलोकप्रसाधकः ॥ ह्रीं ह्रीं   
खड्गेति मन्त्रेण तं खड्गं परिपूजयेत् ॥ ४२८ ॥   
  
मां ह्रूं फडिति मन्त्रं तु जपन्सञ्छेदयेद्बलिम् ॥ एकेनैव   
प्रहारेण च्छिन्नो दैवततुष्टये ॥ ४२९ ॥   
  
प्रहारे पतिते शब्दः क्रियते यदि नापदि ॥   
वर्षस्याभ्यन्तरेवश्यं राज्यनाशः प्रजायते ॥ ४३० ॥   
  
एवं दत्त्वा बलिं सम्यङ्त्यिकर्म विधाय च ॥ तृतीये प्रहरे   
रामा नराश्चोर्ध्वं निमन्त्रयेत् ॥ ४३१ ॥   
  
अमुष्याः प्रीतये देव्या मन्मनोरथसिद्धये ॥   
चक्रपूजोत्सवार्थं त्वं श्वो मयामन्त्रितो ह्यसि ॥ ४३२ ॥   
  
अष्टाधिका निमन्त्र्यास्तु स्त्रियो न्यूनास्तु मत्कृते ॥ प्। २१०)   
स्त्रीभ्यश्च पुरुषा न्यूना अधिकास्ते तु हानिदाः ॥ ४३३ ॥   
  
सर्वकौलव्रतस्थाः प्राग्दक्षिणाम्नायवर्जिताः ॥ भवन्ति   
दीक्षानिरता निमन्त्र्याश्चक्रपूजने ॥ ४३४ ॥   
  
तस्यां रात्रौ तु सम्पूज्य देवं स्वयमतन्द्रितः ॥ कुलशब्दं   
[कुलकुलकुलजे पिशाचिनि स्वाहा] द्विधा प्रोच्य कुलजेति पिशाचिनी   
॥ ४३५ ॥   
  
त्रयोदशार्णं स्वाहान्तमष्टोत्तरसहस्रकम् ॥ जपेन्निशि ततः   
पश्येच्चक्रविघ्नं तथा शुभम् ॥ ४३६ ॥   
  
विघ्ने दृष्टे न कर्तव्यं कार्यं वा शान्तिपूर्वकम् ॥   
शान्तिर्गाणेश्वरो होमो ग्रहाणां भैरवस्य च ॥ ४३७ ॥   
  
ततो बहिर्बलिन्दद्यादिमं मन्त्रमुदीरयेत् ॥ ॐ [ॐ ॐ ॐ नमः   
अमुकक्षेत्रपालक एह्येहि भगवन्पूजां गृह्णगृह्ण बलिं   
भक्षभक्ष चक्रविघ्नकरांस्तम्भयस्तम्भय हुं फट् स्वाहा   
॥] नमश्च त्रिरुच्चार्य अमुकक्षेत्रपालक ॥ ४३८ ॥   
  
एह्येहि भगवन्पूजां गृह्ण युग्मं बलिं तथा ॥ भक्षयुग्मं   
चक्रविघ्नकरांस्तम्भययुग्मकम् ॥ ४३९ ॥   
  
हुं फट् स्वाहा सप्तचतुर्वर्णो मन्त्रः प्रकीर्तितः ॥ दिनस्य   
कृत्यं निर्वर्त्य सायं चक्रं प्रपूजयेत् ॥ ४४० ॥   
  
अर्वाक्चक्रं स्वविद्यायास्तन्मध्ये स्थापयेद्घटम् ॥ मद्यपूर्णं   
तत्र देवीमावाह्यार्चनमाचरेत् ॥ ४४१ ॥   
  
नानाविधानि मांसानि ह्यनेका मत्स्यजातयः ॥ चतुर्विधानि   
भक्ष्याणि योजयेत्सोपदंशकैः ॥ ४४२ ॥   
  
साङ्गां सावरणां सम्यक्पूजयित्वा सुरीं बुधाः ॥   
शक्तयश्च तथा वीराः पूज्याः पुष्पाक्षतादिभिः ॥ ४४३ ॥   
  
पूजागृहस्यान्तरतस्त्रिकोणे भूगृहान्तरे ॥ उच्छिष्टभैरवं   
चोग्रगन्धपुष्पादिभिर्यजेत् ॥ ४४४ ॥   
  
उच्छिष्टदोषो भविता चक्रपूजामहोत्सवे ॥   
तद्दोषपरिहारार्थं भैरवं पूजयाम्यहम् ॥ ४४५ ॥   
  
तारत्रयं तथोच्छिष्टभैरवैहि द्वयं तथा ॥ बलिं   
गृह्णयुगं हुं फट् स्वाहा द्वाविंशदक्षरः ॥ ३३६ ॥   
  
अनेन बलिदानं तु पूजान्तेस्य प्रकल्पयेत् ॥ पूजागारं   
समागत्य प्रणमेच्चक्रसंस्थितान् ॥ ४४७ ॥   
  
गुरुः पात्रं समादाय मद्यामृतयुतं करे ॥   
परिषिञ्चेत्सामयिकानर्थशान्तिस्तवं पठेत् ॥ ४४८ ॥   
  
जपन्ति देव्यो हरपादपङ्कजं प्रसन्नवामामृतमोक्षदायकम् ॥   
अनन्तसिद्धान्तमतिप्रबोधकं नमामि सान्तुष्टिकयोगिनीगणम् ॥   
४४९ ॥   
  
प्। २११) योगिनीचक्रमध्यस्थं मातृमण्डलवेष्टितम् ॥ नमामि   
शिरसा नाथं भैरवं भैरवीप्रियम् ॥ ४५० ॥   
  
अनादिघोरसंसारध्वान्तविध्वंसकारिणे ॥ नमः   
श्रीनाथवैद्याय कुलौषधिविधायिने ॥ ४५१ ॥   
  
आपदो दुरितं रोगाः समयाचारलङ्घनात् ॥ ये सर्वे ते   
विनश्यन्तु दिव्यचक्रस्य मेलनात् ॥ ४५२ ॥   
  
आयुरारोग्यमैश्वर्यं कीर्तिर्लाभः शुभं जयः ॥   
कान्तिर्मनोरथश्चास्तु पान्तु सर्वाश्च देवताः ॥ ४५३ ॥   
  
सम्पूजकानां प्रतिपालकानां यमीन्द्रयोगीन्द्रतपोधनानाम् ॥   
विश्वस्य राष्ट्रस्य परस्य राज्ञः करोतु   
शान्तिम्भगवान्कुलेशः ॥ ४५४ ॥   
  
नन्दन्तु साधककुलान्यपि दर्शकाये सृष्ट्या जना अथ   
गुरूक्तमहान्वया ये ॥ नन्दन्तु सर्वकुलकौलरताः परा ये त्वन्ये   
विशेषपदभेदकशाम्भवा ये ॥ ४५५ ॥   
  
नन्दन्तु सिद्धगुरवस्तदनुक्रमौघा ज्येष्ठानुजास्समयिनो   
बटुकाः कुमार्यः ॥ षड्योगिनीप्रवरवीरकुले प्रसूता नन्दन्तु   
भूमिपतिगोद्विजसाधुलोकाः ॥ ४५६ ॥   
  
नन्दन्तु नीतिनिपुणा निरवद्यनिष्ठा नर्मत्सरा निरुपमा   
निरुपद्रवाश्च ॥ नित्यं निरञ्जनरता गुरवो नितान्तशान्ता   
गुणान्तमनसो हृतशोकशङ्काः ॥ ४५७ ॥   
  
नन्दन्तु योगनिरताः कुलयोगयुक्ता   
आचार्यसामयिकसाधकपुत्रकाश्च ॥ गावो द्विजा युवतयो यतयः   
कुमार्यो नन्दन्तु भावनिरता गुरुभक्तियुक्ताः ॥ ४५८ ॥   
  
नन्दन्तु साधककुलान्यणिमाद्यनिष्ठाः शापाः पतन्तु समये   
द्विषि योगिनीनाम् ॥ सा शाम्भवी स्फुरतु कापि समाप्यवस्था   
यस्यां गुरोश्चरणपङ्कजमेव लभ्यम् ॥ ४५९ ॥   
  
याश्चक्रक्रमभूमिका वसतयो नाडिषु यास्संस्थिता याः   
कामद्रुमरोमकूपनिलया यास्संस्थिता धातुषु ॥   
उच्छ्वासामितहृत्तरङ्गनिलया विःश्वासवासाश्च यास्ता देव्यो   
रिपुपक्षभक्षणपरास्तृप्यन्तु कौलार्चिताः ॥ ४६० ॥   
  
या देव्यः कुलसम्भवाः क्षितिगता या देवतास्तोयगा या नित्यं   
प्रथितप्रभाः शिखिगता या मातरः स्वाश्रयाः ॥ या   
व्योमामृतमण्डलामृतमया याः सर्वगाः सर्वदा तास्सर्वाः   
कुलमार्गपालनपराः शान्तिं प्रयच्छन्तु मे ॥ ४६१ ॥   
  
ऊर्ध्वं ब्रह्माण्डके वा पुरि गगनतले भूतले निष्कले वा   
पाताले वानले वा सलिलपवनयोर्यत्र तत्र [कुत्रेति ।] स्थिता वा   
॥ प्। २१२) क्षेत्रे पीठोपपीठादिषु च कृतपदा   
धूपदीपादिमासैः प्रीता देव्यः सदा नः कृतबलिविधयः   
पान्तु वीरेन्द्रवन्द्या ॥ ४६२ ॥   
  
ब्रह्मश्रीशेषदुर्गा गुहबटुकगणा भैरवाः क्षेत्रपाला   
वेतालादित्यरुद्रा ग्रहवसुमुनयः सिद्धयो गुह्यकाद्याः ॥ भूता   
गन्धर्वविद्याधर-ऋषिपितरः किन्नरा यक्षनागा   
योगीशाश्चारणाद्याः पुरुषमुनिसुराश्चक्रगाः पान्तु सर्वे ॥   
४६३ ॥   
  
देहस्थाखिलदेवता गजमुखाः क्षेत्राधिपा भैरवा योगिन्यो   
बटुकाश्च यक्षपितरो भूताः पिशाचा ग्रहाः ॥ अन्ये   
भूचरदिक्चराश्च खचरा वेतालकाश्चेटकास्तृप्ताः स्युः   
कुलपुत्रकस्य पिबतः पानम्मदीयं वरम् ॥ ४६४ ॥   
  
सत्यं वै गुरुदेवदेवपितरो वेदागमा योगिनी   
प्रीताश्चेत्परदेवता यदि भवेद्वेदाः प्रमाणं हि चेत् ॥   
शाक्तेयम्परिदर्शनं भवति चेदाज्ञाप्य मोधास्ति चेत्सत्यं   
वापि च कौलिको यदि तदा स्यान्मे जयः सर्वदा ॥ ४६५ ॥   
  
तृप्यन्तु साधकास्सर्वे समुद्राः सगणाधिपाः ॥ योगिन्यः   
क्षेत्रपालाश्च मम देहे व्यवस्थिताः ॥ ४६६ ॥   
  
शिवाद्यनिलपर्यन्तम्ब्रह्मादिस्तम्बसंयुतम् ॥   
कालाज्ञादिशिवान्तञ्च पानयज्ञेन तृप्यताम् ॥ ४६७ ॥   
  
तत्पात्रन्तु समुत्थाप्य समुद्वास्य गुरुस्ततः ॥ दद्याच्छिष्याय   
कुम्भस्थं योगिनीभ्यः पृथक् पृथक् ॥ ४६८ ॥   
  
पात्रे तथैव वीरेभ्यश्चेतरेभ्यः स्वयं पिबेत् ॥   
स्त्रीणामन्यतमं स्थानं पुंसामन्यतमं पृथक् ॥ ४६९ ॥   
  
अथ वा मिथुनं कृत्वा क्रमात्समुपवेशयेत् ॥ पङ्क्त्याकारेण   
वा सम्यक्चक्राकारेण वापुनः ॥ ४७० ॥   
  
शिवशक्तिधिया सर्वाश्चक्रमध्ये समर्चयेत् ॥ तत्र मन्त्रेषु   
वीरेषु कार्याकार्यं न विद्यते ॥ ४७१ ॥   
  
तत्र यद्यत्कृतं कर्म शुभं वा यदि वाशुभम् ॥ तत्सर्वं   
देवताप्रीत्यै जायते नात्र संशयः ॥ ४७२ ॥   
  
जल्पो जपफलं तन्द्रा समाधिरभिधीयते ॥ विक्रिया पूजनं   
प्रोक्तं छर्दितं भैरवो बलिः ॥ ४७३ ॥   
  
मुक्तिस्स्याच्छक्तिसंयोगः स्तोत्रं तत्कालभाषणम् ॥   
न्यासोऽवयवसंस्पर्शो भोजनं हवनक्रिया ॥ ४७४ ॥   
  
ध्यानं तु वीक्षणं प्रोक्तं शयनं चन्दनं भवेत् ॥   
तदुल्लासकृतानां च या चेष्टा सा च सत्क्रिया ॥ ४७५ ॥   
  
कार्याकार्यविचारन्तु यः करोति स पातकी ॥ एतच्चक्रगता देवि   
विज्ञेयाः परयोगिनः ॥ ४७६ ॥   
  
येनाप्नुवन्ति मनुजाः साक्षाद्गौरवरूपताम् ॥ सम्मोदं   
कोपशमनं पतनं गायनं तथा ॥ ४७७ ॥   
  
प्। २१३) वेणुवीणादिवाद्यं च कवितारचनादिकम् ॥ रोदनं   
भाषणं चैव समुत्थानं विजृम्भणम् ॥ ४७८ ॥   
  
गमनं विक्रिया देवि योग इत्यभिधीयते ॥ विकृतिं मनसो हित्वा   
यदोल्लासः प्रवर्तते ॥ ४७९ ॥   
  
तदा तु देवताभावं भजन्ते योगिपुङ्गवाः ॥   
कौलिकान्भैरवावेशान्यो विनिन्दति मूढधीः ॥ ४८० ॥   
  
तं नाशयन्त्यसन्देहाद्योगिन्यो नात्र संशयः ॥   
यद्यद्भक्तिसमावेशादद्भतं कौलिके जने ॥ ४८१ ॥   
  
तत्तद्भवत्यसन्दिग्धं शुभं वा यदि वाशुभम् ॥   
देवतासक्तमनसः शुद्धा देवि सदा हि ते ॥ ४८२ ॥   
  
तारो नमो भगवति मद्यमांसविहारिणि ॥ रतिप्रिये चक्रदेवि वद   
कौलिकवल्लभे ॥ ४८३ ॥   
  
सत्यं मनोगतं मेद्येत्युक्त्वा मद्यं पलान्वितम् ॥ प्रदद्याच्च   
कौलिकेभ्यस्तन्मन्त्रान्प्रब्रुवन्ति ते ॥ ४८४ ॥   
  
तत्र कश्चिदकौलश्चेन्न सा स्फुरति भारती ॥ न निन्देन्न   
हसेत्कुप्येच्चक्रे मधुमदाकुलान् ॥ ४८५ ॥   
  
एतच्चक्रगतां वार्तां बहिर्नैव प्रकाशयेत् ॥ तेभ्यो द्रोहं न   
कुर्वीतनाहितं च समाचरेत् ॥ ४८६ ॥   
  
रक्ष्यां संरक्षयेत्तां वै गोपयेच्च प्रयत्नतः ॥ चक्रे   
मदाकुलान्दृष्ट्वा चिन्तयेद्देवताधिया ॥ ४८७ ॥   
  
न निन्देन्न हसेद्भक्त्या स गच्छेद्योगिनीपदम् ॥ प्रवृत्ते   
भैरवीचक्रे सर्वे वर्णा द्विजातयः ॥ ४८८ ॥   
  
निवृत्ते भैरवीचक्रे सर्वे वर्णाः पृथक्पृथक् ॥ एवं चक्रस्य   
माहात्म्यं देवीपूजोपयोगतः ॥ ४८९ ॥   
  
स्त्रियोथ पुरुषः षण्ढश्चाण्डालो वा द्विजोत्तमः ॥   
चक्रमध्ये न भेदोस्ति सर्वे देवसमाः स्मृताः ॥ ४९० ॥   
  
चक्रमध्यगताः सर्वे पुरुषाः शिवरूपिणः ॥ स्त्रियः   
सर्वाश्च पार्वत्यस्तस्माद्भेदं न कारयेत् ॥ ४९१ ॥   
  
मद्यकुम्भसहस्रैस्तु मांसभारशतैरपि ॥ न तुष्यति   
महामाया भगलिङ्गामृतं विना ॥ ४९२ ॥   
  
कामुको न स्त्रियं गच्छेदनिच्छन्तीमदीक्षिताम् ॥ सद्यः   
संस्कारसंशुद्धां विहितत्वाद्ब्रजेत्स्त्रियम् ॥ ४९३ ॥   
  
सहस्रचक्रपूजातो राज्यभ्रष्टो नृपो भवेत् ॥ पञ्चाशद्भिश्च   
पुत्राप्तिर्नीरोगो दशभिर्भवेत् ॥ ४९४ ॥   
  
यस्य चक्रस्य पूजायां रतिः स्खलति योगतः ॥ अवश्यं   
सार्वभौमोसौ वर्षमध्ये भविष्यति ॥ ४९५ ॥   
  
यथेप्सितप्रियाप्राप्त्यै पञ्चधा पूजनं चरेत् ॥ सप्तभिः   
स्याद्धनप्राप्तिश्चक्रपूजा विधिस्त्वयम् ॥ ४९६ ॥   
  
भगिनीं वा सुतां भार्यां यो दद्यात्कुलयोगिने ॥ प्। २१४)   
मधुमत्ताय चक्रे वाचक्रे वा पुण्यभाक्स तु ॥ ४९७ ॥   
  
उत्तमा नित्यपूजा स्यान्मध्यमं पर्वपूजनम् ॥ मासपूजाधमा   
प्रोक्ता मासादूर्ध्वन्तु निष्फला ॥ ४९८ ॥   
  
मासेथ वाधिमासे वा षण्मासे वत्सरेपि वा ॥ श्रीगुरुं   
पूजयेद्भक्त्या प्राप्तौ तत्स्त्रीसुतादिकान् ॥ तदभावे तत्कुलीनं   
तच्छिष्यं चान्ययोगिनम् ॥   
सन्तोषयेक्तुलद्रव्यैश्चक्रपूजापुरःसरम् ॥ ४९९ ॥   
  
रोगेष्वापत्सु दोषेषु दुःसङ्गे दुर्निमित्तके ॥   
पूजयेद्योगिनीवृन्दं देवि तद्दोषशान्तये ॥ ५०० ॥   
  
वक्ष्येथ नवरात्रस्य विधिं सर्वेष्टदायकम् ॥ आश्विनस्य सिते   
पक्षे प्रतिपद्येकवार्षिकीम् ॥ ५०१ ॥   
  
द्विवर्षीणा द्वितीयायामेवमग्रे प्रवर्धयेत् ॥ नवम्यां   
नववर्षा च सुरूपा व्यङ्गवर्जिता ॥ ५०२ ॥   
  
शुद्धा बाला च ललिता मालिनी च वसुन्धरा ॥ सरस्वती रमा   
गौरी दुर्गा च नव कीर्तिताः ॥ ५०३ ॥   
  
प्रातर्निमन्त्रितां भक्त्या देवतार्चां समाप्य च ॥   
अभ्यङ्गस्नानशुद्धं तां पूजायतनमानयेत् ॥ ५०४ ॥   
  
देवतासन्निधौ बालामुपवेश्य समर्चयेत् ॥   
गन्धपुष्पाक्षतैर्धूपदीपैश्च कुलदीपकैः ॥ ५०५ ॥   
  
भक्ष्यभोज्यान्नपानाद्यैः क्षीराज्यमधुमांसकैः ॥   
कदलीनारिकेरादिफलैस्तां परितोषयेत् ॥ ५०६ ॥   
  
सशक्तिकः स्वयं देवि यौवनोल्लाससंयुतः ॥ यथाशक्ति   
जपेदेकोत्तरवृद्ध्या स्वकं मनुम् ॥ ५०७ ॥   
  
बालामलङ्कृतां पश्चाच्चिन्तयेत् स्वेष्टदेवताम् ॥ ततस्ता   
देवताबुद्ध्या नमस्कृत्य विसर्जयेत् ॥ ५०८ ॥   
  
त्रिताराद्यैर्नमोन्तैश्च देवतापदपश्चिमैः ॥ नामभिः   
सचतुर्थ्यन्तैः पूजयेत्ताः पृथक्पृथक् ॥ ५०९ ॥   
  
बटुकं पञ्चवर्षं च नववर्षं गणेश्वरम् ॥ क्रमादन्ते   
तथादौ च गन्धाद्यैः परिपूजयेत् ॥ ५१० ॥   
  
नवरात्रकृतां पूजां ततो देव्यै समर्पयेत् ॥ ताम्बूलं   
दक्षिणां दत्त्वा कुमारीं तां विसर्जयेत् ॥ ५११ ॥   
  
एवं नवकुमारीणां पूजनं प्रतिवत्सरम् ॥ यः करोति सुखी   
चात्र मृतो देवो भवेत्स तु ॥ ५१२ ॥   
  
अथ वा यौवनारूढाः प्रमदा नव सुन्दरीः ॥ मनोज्ञाः   
पूजयेद्भक्त्या नवमातृषु मन्त्रवित् ॥ ५१३ ॥   
  
हृल्लेखामङ्गनां रक्तां महोच्छुष्मां करालिकाम् ॥   
इच्छाज्ञानां क्रियां दुर्गां बटुकं च गणेश्वरम् ॥ ५१४ ॥   
  
पूर्ववत्पूज्य मद्याद्यैः पदार्थैः परितोषयेत् ॥   
सर्वैश्वर्यसमृद्धात्मा स भवेदावयोः प्रियः ॥ ५१५ ॥   
  
प्। २१५) भृगुवारे तु वारेन्द्रे कान्तामारूढयौवनाम् ॥   
सर्वलक्षणसम्पन्नामनुकूलां मनोहराम् ॥ ५१६ ॥   
  
कुलाकुलाङ्गनां वापि निमन्त्र्याहूय पुष्पिणीम् ॥   
अभ्यङ्गस्नानशुद्धाङ्गीमासने चोपवेशयेत् ॥ ५१७ ॥   
  
गन्धपुष्पैरलङ्कारैरलङ्कृत्यविधानतः ॥ आत्मानं   
गन्धपुष्पाद्यैरलङ्कुर्याच्च साधकः ॥ ५१८ ॥   
  
आवाह्य देवतां तस्यां यजेन्मासक्रमेण च ॥ कृत्वा   
कर्मार्चनं धूपं दीपांश्च कुलदीपकान् ॥ ५१९ ॥   
  
प्रदर्श्य देवताबुद्ध्या पदार्थैः षड्रसान्वितैः ॥   
मांसादिभक्ष्यभोज्याद्यैस्तोषयेदतिभक्तितः ॥ ५२० ॥   
  
प्रौढान्तूल्लाससहितां पश्येच्च प्रजपेन्मनुम् ॥   
यौवनोल्लाससहितः स्वयं तद्ध्यानतत्परः ॥ ५२१ ॥   
  
निर्विकारेण चित्तेन अष्टोत्तरसहस्रकम् ॥ जपादिकं समर्प्याथ   
तया सह निशां नयेत् ॥ ५२२ ॥   
  
कृत्वेदं भृगुवारेषु ब्रह्मस्वात्परिमुच्यते ॥ दारिद्र्यस्य तु   
नाशः स्यात्पञ्चभिर्भृगुवासरैः ॥ ५२३ ॥   
  
सन्ततिश्चाक्षता तस्य सम्पत्तिर्भृगुसप्तभिः ॥   
नवभिर्भृगुवारैस्तु देवसायुज्यमाप्नुयात् ॥ ५२४ ॥   
  
वक्ष्येथ सर्वकामानां साधनं मिथुनार्चनम् ॥ सङ्क्रान्तौ   
विषुवत्यां वायने वा तत्समाचरेत् ॥ ५२५ ॥   
  
गौरीशिवौ रमाविष्णू वाणीसरसिजासनौ ॥ शचीन्द्रौ   
रोहिणीचन्द्रौ स्वाहाग्नी च तथैव च ॥ ५२६ ॥   
  
भद्रकाली वीरभद्रौ भैरवीभैरवावपि ॥ मिथुनानि   
नवाभ्यर्च्य पूर्वोक्तेनैव वर्त्मना ॥ ५२७ ॥   
  
त्रितारादिनमोन्तेन [ॐ ॐ ॐ गौर्यै नमः ॐ ॐ ॐ शिवाय नमः   
ॐ ॐ ॐ रमायै नमः ॐ ॐ ॐ विष्णवे नमः ॐ ॐ ॐ वाण्यै   
नमः ॐ ॐ ॐ ब्रह्मणे नमः ।] तत्तन्नाम्ना विधानवित् ॥   
सम्पूज्य गन्धपुष्पाद्यैर्मद्याद्यैः परितोषयेत् ॥ ५२८ ॥   
  
प्रौढान्तोल्लासयुक्तानि कुर्वीत मिथुनानि च ॥ एवं कृते न   
सन्देहस्तुष्टाः स्युर्नव देवताः ॥ ५२९ ॥   
  
वर्षेवर्षेतु यः कुर्यान्न स दुःखमवाप्नुयात् ॥ पुत्रार्थं   
नववारन्तु धनार्थं प्रतिमासकम् ॥ ५३० ॥   
  
अयेने विषुवे चैव कारागृहविमुक्तये ॥ नपुंसकस्य   
पुंस्त्वार्थमष्टवारान्समाचरेत् ॥ ५३१ ॥   
  
अथ कौलिकमार्गाणां देवता सापि वक्ष्यते ॥ पापनाशे   
सुखोत्पत्तिस्तद्वर्षेपक्षपूजनम् ॥ ५३२ ॥   
  
माघशुक्लप्रतिपदि दिवा चाहारवर्जितः ॥ स्नात्वा   
शुक्लाम्बरधरः सायं सन्ध्यामुपास्य च ॥ ५३३ ॥   
  
सूर्यार्चनं तु मार्गेण सर्वद्रव्यसमन्वितः ॥ प्। २१६)   
चन्द्रास्तमानपर्यन्तं जपेन्मन्त्रमनन्यधीः ॥ ५३४ ॥   
  
एवं प्रतिदिनं शुक्लचतुर्दश्यां समर्चयेत् ॥ पूर्णमास्यां   
यथाशक्ति पूजयेच्छक्तिकौलिकान् ॥ ५३५ ॥   
  
यौवनोल्लाससहितश्चन्द्रस्थां देवतां स्मरेत् ॥ एवं   
शुक्लार्चनं कृत्वा रात्रिपापैः प्रमुच्यते ॥ ५३६ ॥   
  
शुक्लपक्षार्चनं यद्वत्तद्वत्पक्षे सितेतरे ॥ यः करोति   
विधानेन सर्वान्कामान्समश्नुते ॥ ५३७ ॥   
  
अथ वैशाखमासस्य शुक्लप्रतिपदीश्वरी ॥ ब्राह्मे मुहूर्ते   
चोत्थाय स्नानं सन्ध्यामुपास्य च ॥ ५३८ ॥   
  
मनोज्ञे रहसि स्थाने पूर्वाशाभिमुखः स्थितः ॥ आत्मानं   
गन्धपुष्पाद्यैरलङ्कृत्य च वर्तयेत् ॥ ५३९ ॥   
  
सन्ध्याद्यमुद्गते सूर्यमण्डले त्विष्टदेवताम् ॥ ध्यात्वा   
सावरणां सर्वैरुपचारैः प्रपूजयेत् ॥ ५४० ॥   
  
चक्रपूजां ततः कृत्वा कुलदीपान्प्रदर्शयेत् ॥ शिवाय   
गुरुरूपाय मत्स्यमांसादिभक्ष्यकम् ॥ ५४१ ॥   
  
देव्यै निवेद्य तच्छेषं पिबेच्छक्त्या युतः स्वयम् ॥ यौवनोल्लास   
सहितो निर्विकल्पेन चेतसा ॥ ५४२ ॥   
  
ध्यायेत्तां मण्डले देवीमष्टोत्तरसहस्रकम् ॥ जप्त्वा समर्प्य   
तां पूजां देवताश्च समुद्वसेत् ॥ ५४३ ॥   
  
एवं शुक्लप्रतिपदं समारभ्य दिनेदिने ॥ कुर्याज्जपार्चनं   
कृष्णचतुर्दश्यां च सुस्थिरः ॥ ५४४ ॥   
  
अमावास्यादिने पूज्यास्त्र्याद्याविषमकौलिकाः ॥   
युग्मीभूतास्तदाघस्रकृतं पापं व्यपोहति ॥ ५४५ ॥   
  
एवं मध्याह्नवेलायामर्चयित्वा प्रतापवान् ॥ सायाह्ने तु   
सम्भ्यर्च्य कीर्तिर्याति [तस्येति शेषः ।] दिगन्तरम् ॥ ५४६ ॥   
  
सन्ध्ययोरर्चयेद्यस्तु तस्य श्रीः सर्वतोमुखी ॥   
पूजयेद्यस्त्रिसन्ध्यासु योगिन्यस्तस्य वश्यगाः ॥ ५४७ ॥   
  
श्रीकण्ठादीनि पञ्चाशन्मिथुनानि समर्चयेत् ॥ पूर्वोक्तेन   
विधानेन धनलोभविवर्जितः ॥ ५४८ ॥   
  
प्रौढान्तोल्लासयुक्तानि मिथुनान्यत्र कारयेत् ॥ सन्तुष्टाय   
प्रयच्छन्ति साधकायेप्सितं फलम् ॥ ५४९ ॥   
  
केशवादिगणेशादिकामपीठादिकानि च ॥   
श्रीकण्ठादिवदभ्यर्च्य तत्तल्लोके महीयते ॥ १५० ॥   
  
खभूमिदिग्जलगिरिव्योमसर्वचरास्तु याः ॥   
सहस्रकोटियोगिन्यस्तावन्तो भैरवा अपि ॥ ५५१ ॥   
  
नियुक्ताः सर्व एवैते कुलसंरक्षणाय च ॥ प्। २१७) दिवसेषु   
विशेषेषु सर्वे मुदितमानसाः ॥ ५५२ ॥   
  
साधकान्नैव पीड्यन्ति [दैवादिकत्वमाषम् ।]   
स्वस्वपूजानुलिप्सया ॥ अपूजितास्तु विघ्नन्ति प्रसीदन्ति हि   
पूजिताः ॥ ५५३ ॥   
  
गुरुभक्तान्सदाचारान्गुप्तधर्मानवन्ति च ॥   
भक्तिहीनान्दुराचारान्नाशयन्ति प्रकाशकान् ॥ ५५४ ॥   
  
अथ वक्ष्ये कुलाचारमार्गशास्त्रार्थनिर्णयम् ॥ कौलिकानां   
कुले जातो ज्येष्ठो यदि न दीक्षितः ॥ ५५५ ॥   
  
कनिष्ठो दीक्षितश्चेत्स्यात्स कुर्यात्कुलपूजनम् ॥ पूजान्ते   
शेषमादाय ज्येष्ठे तत्तु निवेदयेत् ॥ ५५६ ॥   
  
तस्योच्छिष्टन्तु गृह्णीयात्कनिष्ठ इति निर्णयः ॥ पूजामध्ये   
गुरौ ज्येष्ठे पूज्ये वापि समागते ॥ ५५७ ॥   
  
नत्वा ब्रूयात्स्थितिं शेषमाचरेत्तदनुज्ञया ॥ नित्यार्चनं   
दिवा कुर्याद्रात्रौ नैमित्तिकार्चनम् ॥ ५५८ ॥   
  
काम्यार्चनं प्रोक्तकाले बहवो यत्र सङ्गताः ॥ नत्वा   
स्वस्वगुरून्मन्त्रं स्वस्वमार्गेण तर्पयेत् ॥ ५५९ ॥   
  
विनासनं विना स्नानं गन्धपुष्पाक्षतान्विना ॥ विना मद्यं   
विना मांसं कुलपूजां न कारयेत् ॥ ५६० ॥   
  
न कुर्यात्प्रलपन्वापि विना मन्त्रेण पूजनम् ॥ शक्त्या विना   
तथा पानमेकहस्तेन नार्चयेत् ॥ ५६१ ॥   
  
न पिबेदेकहस्तेन चक्रे निष्ठीवनं चरेत् ॥ प्रणम्य   
प्रविशेच्चक्रं विनिर्गच्छेत्प्रणम्य च ॥ ५६२ ॥   
  
श्रीचक्रे नासने तिष्ठेन्न च वीरासने क्वचित् ॥   
श्रीचक्रमेकतः कुर्यादेकपात्रे च नार्चयेत् ॥ ५६३ ॥   
  
श्रीचक्रदर्शनन्नॄणां नेत्रयोः पापहारकम् ॥ तन्नास्ति   
चेद्व्रणद्वन्द्वं कौलिकस्याक्षियुग्मकम् ॥ ५६४ ॥   
  
अनाचारान्सदाचारांश्चक्रस्थाञ्छक्तिकौलिकान् ॥   
शिवगौरीधिया सर्वान्भावयेन्नावमानयेत् ॥ ५६५ ॥   
  
कुलाचार्यगृहं गत्वा भक्त्या पापविशुद्धये ॥ याचयेदमृतं   
चान्नं तदभावे जलं पिबेत् ॥ ५६६ ॥   
  
कुलाचार्येण चेच्छक्त्या दत्तं पात्रं तु भक्तितः ॥ नमस्कृत्य   
प्रगृह्णीयादन्यथा नरकं व्रजेत् ॥ ५६७ ॥   
  
उष्णीषी कञ्चुकी नग्नो मुक्तकेशश्च भुक्तवान् ॥ अस्नातो   
नातिभक्तश्च विवादे च पराङ्मुखः ॥ ५६८ ॥   
  
नेदं यस्य कुले जातं यश्च संस्कारवान्द्विजः ॥ वेदाध्यायी   
कुलद्रव्यसेवनान्निर्धनो भवेत् ॥ ५६९ ॥   
  
प्। २१८) योगामृतस्य निष्ठीवान्मद्यभाण्डपरिक्रमात् ॥   
ऊर्ध्वं गलेन पानाच्च देवताशापमाप्नुयात् ॥ ५७० ॥   
  
एकासने निविष्टा ये भुञ्जानाश्चैकभाजने ॥ एकपात्रे पिबन्तो   
ये ते यान्ति निरयं ध्रुवम् ॥ ५७१ ॥   
  
ये सेवन्ते कुलद्रव्यमेकग्रामे स्थिते गुरौ ॥ तत्कुलजे च तत्पुत्रे   
स्वज्येष्ठे कुलदेशिके ॥ ५७२ ॥   
  
विनानुज्ञां स पापात्मा रौरवं निरयं व्रजेत् ॥ उच्छिष्टो न   
स्पशेच्चक्रं कुलद्रव्यं तथा गुरुम् ॥ ५७३ ॥   
  
बहिःप्रक्षाल्य च जलैः कुलद्रव्याणि दापयेत् ॥ मद्यभाण्डं   
समुद्धृत्य न पात्रं परिपूजयेत् ॥ ५७४ ॥   
  
भोगपात्रं सुराकुम्भं निक्षिपेन्न कदाचन ॥ चक्रमध्ये   
शुचिधिया करास्यक्षालनादिकम् ॥ ५७५ ॥   
  
यः करोति च मूढात्मा स भवेदापदां पदम् ॥ निष्ठीवनं   
मलं मूत्रमधोवायुविसर्जनम् ॥ ५७६ ॥   
  
श्रीचक्रमध्ये यः कुर्यात्स भवेद्योगिनीपशुः ॥ चक्रमध्ये   
घटे भिन्ने पात्रे वा स्खलिते तथा ॥ ५७७ ॥   
  
दीपनाशे राष्ट्रपीडा गच्छेद्वै चक्रपूजनम् ॥ परिहासं   
प्रलापं च विडम्बम्बहुभाषणम् ॥ ५७८ ॥   
  
औदासीन्यं भयं क्रोधं चक्रमध्ये विवर्जयेत् ॥   
पात्रहस्तश्चक्रमध्ये न नमेत्पूर्णपात्रकम् ॥ ५७९ ॥   
  
चिरं न स्थापयेद्धस्ते नालभेत्पात्रपाणिकः ॥ पादाभ्यां न   
स्पृशेत्पात्रं न च भिन्द्यात्कदाचन ॥ ५८० ॥   
  
नैकहस्तेन दातव्यं न बिन्दुम्पातयेदधः ॥ पात्रं न   
चालयेत्स्थान्न मुद्रावर्जितं पिबेत् ॥ ५८१ ॥   
  
जल्पन्नापि पिबेन्मद्यं न कुर्यात्पात्रसङ्करम् ॥   
पात्रस्यांशद्वयं मद्यपूर्णं त्र्यंशन्तु रिक्तकम् ॥ ५८२ ॥   
  
नान्योन्यं ताडयेत्पात्रं न पात्रं ताडयेदधः ॥ साधारं   
नोद्धरेत्पात्रमनाधारे न निक्षिपेत् ॥ ५८३ ॥   
  
रिक्तं पात्रं न कुर्वीत न पात्रं लङ्घयेत्तथा ॥ प्रक्षाल्य   
गोमये पात्रं नमोन्ते विप्रमीक्षयेत् ॥ ५८४ ॥   
  
कथनं धर्मशास्त्रस्य ह्यकुलस्त्रीनिषेवणम् ॥ श्रोत्रियाणां   
च सङ्गस्तु करणं श्रौतकर्मणाम् ॥ ५८५ ॥   
  
कामार्थायुर्यशोलाभज्ञानसौख्यादिनाशकम् ॥ तस्मात्कौलपथे   
गच्छन्न कुर्वीत कदाचन ॥ ५८६ ॥   
  
श्रीचक्रस्थकुलद्रव्यं दद्याद्यो वाऽकुले जने ॥ स महापातकी   
ज्ञेयो रौरवं नरकं व्रजेत् ॥ ५८७ ॥   
  
रिपुणापि न कर्तव्यो वाग्वादश्चक्रमध्यतः ॥ पितृमातृसमं   
पश्येत्तेनोक्तं परुषं सहेत् ॥ ५८८ ॥   
  
श्रिगुरुं कुलशास्त्राणि पूज्यस्थानानि यानि च ॥ प्। २१९)   
भक्त्या श्रीपूर्वकं विद्वान्प्रणम्य परिकीर्तयेत् ॥ ५८९ ॥   
  
पारम्पर्यं समास्थाय मन्त्राचारादिकं पुनः ॥ सर्वं   
गुरुमुखाल्लब्धं सफलं स्यान्न चान्यथा ॥ ५९० ॥   
  
श्रीशास्त्रं पूजयेन्नित्यं पशुगेहे न निक्षिपेत् ॥   
स्वदारवन्निषेवेत कलशास्त्राणि तान्त्रिकः ॥ ५९१ ॥   
  
पशुशास्त्राणि सर्वाणि वर्जयेत्परदारवत् ॥ संस्कारार्थं   
छिन्नभिन्नान्व्यस्तवर्णांश्च वैदिकान् ॥ ५९२ ॥   
  
मन्त्रान्पठेत्सम्प्रदायात्तैः स्यादत्र व्यवस्थितिः ॥   
धर्मशास्त्रविरुद्धो य आचारः स तु कौलिकः ॥ ५९३ ॥   
  
चक्रे नाकारयेदेता देवीवत्ताः प्रपूजयेत् ॥ गमनं नैव   
कुर्वीत कृत्वा निरयमाप्नुयात् ॥ ५९४ ॥   
  
मातरं गुरुपत्नीं च भगिनीं भगिनीसुताम् ॥ भ्रातृजायां   
वीरभार्यां कुमारीं व्रतधारिणीम् ॥ ५९५ ॥   
  
व्यङ्गाङ्गीं विकृताङ्गीं च क्षुब्धां प्रीतां समाहृताम् ॥   
स्नुषां सकृत्कामगता वृद्धां नैवामनोहराम् ॥ ५९६ ॥   
  
मनोहरा यौवनस्थां सुवेशां चारुहासिनीम् ॥ रक्तान्तनयनां   
श्यामां पूजयेत्कौलिकाङ्गनाम् ॥ ५९७ ॥   
  
अकस्माच्च न सेवेत बलेन कुलयोगिनीम् ॥ चक्रमध्ये स्वयं   
क्षुब्धां वा स्वतः प्रार्थिनीं यभेत् ॥ ५९८ ॥   
  
आममांसं सुराकुम्भं मत्तेभं सिद्धदर्शनम् ॥   
सहकारमशोकं च क्रीडालुब्धाः कुमारिकाः ॥ ५९९ ॥   
  
एकवृक्षं श्मशानं च समूहं योषितामपि ॥ नारीं च   
रक्तवसनां दृष्ट्वा वन्देत भक्तितः ॥ ६०० ॥   
  
गुरुशक्तिमुतज्येष्ठं कनिष्ठं कुलदेशिकान् ॥   
कुलदर्शनशास्त्राणि कुलद्रव्याणि कौलिकान् ॥ ६०१ ॥   
  
प्रेरकान्सूचकांश्चापि वाचकान्दर्शकांस्तथा ॥   
शिक्षकान्बोधकान्योगियोगिनीसिद्धपूरुषान् ॥ ६०२ ॥   
  
कन्यां कुमारिकां नग्नामुन्मत्ता नापि योषितः ॥ न निन्देन्न   
जुगुप्सेत न हसेन्नापमानयेत् ॥ ६०३ ॥   
  
नाप्रियं नानृतं ब्रूयात्कस्यापि कुलयोगिनः ॥   
कुरूपेत्यतिकृष्णेति न वदेत्कुलयोषितम् ॥ ६०४ ॥   
  
परीक्षयेन्न भक्तानां वीराणां च कृताकृते ॥ न   
पश्येत्पतितां नग्नामुन्मत्तां प्रकटस्तनीम् ॥ ६०५ ॥   
  
न दिवा सेवयेन्नारीं तद्योनिं न निरीक्षयेत् ॥ स्त्रियं   
शतापराधां वा पुष्पेणापि न ताडयेत् ॥ ६०६ ॥   
  
दोषान्न गणयेत्स्त्रीणां गुणानेव प्रकाशयेत् ॥ तिष्ठन्ति   
कुलयोगिन्यः कुलवृक्षेषु सर्वदा ॥ ६०७ ॥   
  
प्। २२०) तत्पत्रेषु न भोक्तव्यमर्कपत्रे विशेषतः ॥ न   
स्वप्यात्कुलवृक्षाधो न चोपद्रवमाचरेत् ॥ ६०८ ॥   
  
दृष्ट्वा भक्त्या नमस्कुर्याच्छेदयेन्न कदाचन ॥   
श्लेष्मान्तककरञ्जाक्षनिम्बाश्वत्थकदम्बकाः ॥ ६०९ ॥   
  
बिल्वो वटोदुम्बरौ च चिञ्चा चेति दश स्मृताः ॥ प्रायश्चित्तं   
भृगोः प्रोक्तं सन्न्यासं व्रतधारणम् ॥ ६१० ॥   
  
तीर्थयात्रादिगमनं कौलिकस्तु विवर्जयेत् ॥   
एकाक्षरप्रदातारं यो गुरुं चावमन्यते ॥ ६११ ॥   
  
स श्वयोनिशतं गत्वा चाण्डालत्वमवाप्नुयात् ॥ एकस्य   
हननात्क्षेमं बहूनां चेच्छुभा गतिः ॥ ६१२ ॥   
  
अन्तः कौलं बहिः शैवं जनमध्ये तु वैष्णवम् ॥ कौलं तु   
गोपयेद्देवि नारिकेलफलाम्बुवत् ॥ ६१३ ॥   
  
गुरुं प्रकाशयेद्धीमान्मन्त्रं यत्नेन गोपयेत् ॥   
अप्रकाशप्रकाशाभ्यां क्षीयन्ते सम्पदायुषः ॥ ६१४ ॥   
  
सर्वाचारपरिभ्रष्टः कुलाचारं समाश्रयेत् ॥   
कुलाचारपरिभ्रष्टो रौरवं नरकं व्रजेत् ॥ ६१५ ॥   
  
वामाचारं न कथयेदकुलीनाय सद्गुरुः ॥ आचारात्पतिते   
शिष्ये पातकी स गुरुर्भवेत् ॥ ६१६ ॥   
  
इष्टः कश्चित्कौलिकस्य महोपद्रवमास्थितः ॥ तस्य   
दुःखापहाराय कुर्यादष्टाष्टपूजनम् ॥ ६१७ ॥   
  
एकस्मिन्दिवसे वाष्टदिनं वा षोडशाहकम् ॥ दन्ताहं   
[द्वात्रिंशद्दिननि ।] वा चतुष्षष्टिदिनं कार्यं गुरुत्वतः ॥   
६१८ ॥   
  
कारयेद्वा स्वयं कुर्याद्वित्तशाठ्यविवर्जितः ॥ तत्रोपोष्य   
विशुद्धात्मा कृत्वा न्यासान्पुरोदितान् ॥ ६१९ ॥   
  
प्रसुप्ते जीवलोके तु मुदितात्मा महामनाः ॥ ब्राह्मी माहेश्वरी   
चैव कौमारि वैष्णवी तथा ॥ ६२० ॥   
  
वाराही च तथेन्द्राणी चामुण्डा महती रमा ॥ एता एव   
समाख्याता मया ते चाष्टमातरः ॥ ६२१ ॥   
  
असिताङ्गो गुरुश्चण्डः क्रोधोन्मत्तकपालिनः ॥ भीषणश्चाथ   
संहार एतेष्टौ भैरवा मताः ॥ ६२२ ॥   
  
आचम्य मिथुनेष्टौ तान्परमैः पूर्ववद्यजेत् ॥   
प्रौढान्तोल्लासपर्यन्तं कार्यं सिद्ध्यत्यसंशयम् ॥ ६२३ ॥   
  
कृता चेद्देवतोषाय पुरश्चर्याविशिष्यते ॥ गुरुभक्तिविहीनस्य   
तपोविद्याव्रतं कुलम् ॥ ६२४ ॥   
  
व्यर्थं सर्वं शवस्येव नानालङ्कारभूषणम् ॥ तस्माद्गुरुः   
सदा सेव्यो मनोवाक्कायकर्मभिः ॥ ६२५ ॥   
  
गुरौ मनुष्यबुद्धिं च मन्त्रे वाक्षरशेमुषीम् ॥ प्। २२१)   
प्रतिमासु शिलाबुद्धिं कुर्वाणो नरकं व्रजेत् ॥   
कुलागमत्वमार्गोयं गुरुणा सम्प्रदर्शितः ॥ ६२६ ॥   
  
सम्यगाचरितश्चेत्स्याद्भुक्तिमुक्त्योस्तु साधनम् ॥ ६२७ ॥   
  
विप्रोपि गुणयुक्तोपि न भक्तश्चेन्न शस्यते ॥ म्लेच्छोपि गुणहीनोपि   
भक्तिमाञ्छिष्य उच्यते ॥ ६२८ ॥   
  
गुरोर्हितं हि कर्तव्यं वाङ्मनःकायकर्मभिः ॥   
अहिताचरणाच्छिष्यो विष्ठायां जायते कृमिः ॥ ६२९ ॥   
  
गुरुत्यागाद्भवेन्मृत्युर्मन्त्रत्यागाद्दरिद्रता ॥   
गुरुमन्त्रपरित्यागाद्रौरवं नरकं व्रजेत् ॥ ६३० ॥   
  
गुरूक्तं पुरुषं वाक्यमाशिषं चिन्तयेद्धृदि ॥   
नमेत्सन्ताडितो वापि प्रसादमिति संस्मरेत् ॥ ६३१ ॥   
  
भोगभोज्यानि वस्तूनि गुरवे सर्वमर्पयेत् ॥ तच्छेषमिति सञ्चिन्त्य   
ग्राह्यं तस्याज्ञया मुदा ॥ ६३२ ॥   
  
ऋणादानं तथा दानं वस्तूनां क्रयविक्रये ॥ न   
कुर्यादगुरुभिः सार्द्धं नोद्वहेत्तत्कुलोद्भवाम् ॥ ६३३ ॥   
  
समासोक्तं रहस्यार्थं नवदेद्यस्य कस्यचित् ॥ यदि ब्रूयात्स   
उभयच्युत एव न संशयः ॥ ६३४ ॥   
  
सर्वस्वमपि यो दद्याद्गुरौ भक्तिविवर्जितः ॥ शिष्यो न   
फलमाप्नोति भक्तिरेव हि कारणम् ॥ ६३५ ॥   
  
यस्मिन्द्रव्ये गुरोरस्ति स्पृहा नानुभवेच्च तत् ॥ अवश्यं यदि वापि   
स्यादनुभूयात्तदाज्ञया ॥ ६३६ ॥   
  
अत्यल्पं हि गुरोर्द्रव्यमदत्तं स्वीकरोति यः ॥ तिरश्चां   
योनिमापन्नः क्रव्यादैः स भक्ष्यते ॥ ६३७ ॥   
  
आज्ञाभङ्गोऽर्थहरणं गुरोर्विप्रियवर्तनम् ॥ गुरुद्रोहमिमं   
प्राहुर्यः कुर्यात्स तु पातकी ॥   
गुरुमित्रसुहृद्दासदास्यादीन्नावमानयेत् ॥ ६३८ ॥   
  
न निन्देदन्यसमयान्वेदशास्त्रागमादिकान् ॥ पादुकासनं च   
वस्त्रं वाहनं चामरादिकम् ॥ दृष्ट्वा गुरुं   
नमस्कुर्यान्नानाभोगाय कामयेत् ॥ ६३९ ॥   
  
सदसद्यद्गुरुर्ब्रूयात्तत्कार्यमवशश्चरेत् ॥ निग्रहेनुग्रहे वापि   
गुरुः सर्वस्य कारणम् ॥ ६४० ॥   
  
निर्गतं यद्गुरोर्वक्त्रात्सर्वं शास्त्रं तदुच्यते ॥ गुरुकार्ये   
स्वयं शक्तो नापरं प्रेषयेत्क्वचित् ॥ ६४१ ॥   
  
बहुकृत्यं परैः कुर्यात्सहितोप्यतिभक्तिमान् ॥   
तिष्ठञ्जाग्रत्स्वपन्खादन्प्रपिबंश्चिन्तयेद्गुरुम् ॥ ६४२ ॥   
  
गुर्वाज्ञामेव कुर्वीत तद्गतेनान्तरात्मना ॥ अभिमानो न कर्तव्यो   
जातिविद्याधनादिभिः ॥ ६४३ ॥   
  
तत्पापं समवाप्नोति गुर्वग्रेऽनृतभाषणात् ॥   
गोब्राह्मणवधं कृत्वा न यत्पापमवाप्नुयात् ॥ ६४४ ॥   
  
गुरोः सिंहासनं देयं ज्येष्ठानामुत्तमासनम् ॥ प्। २२२)   
विध्यासनं कनिष्ठानामितरेषां समासनम् ॥ ६४५ ॥   
  
जातिविद्याधनाढ्यो वा दूराद्दृष्ट्वा गुरुं मुदा ॥   
दण्डप्रणामं कृत्वैकं त्रिः प्रदक्षिणमाचरेत् ॥ ६४६ ॥   
  
गुरुतो गुरुयोगे तु वन्देत्तत्र स्वकं गुरुम् ॥ ततो वन्देद्गुरुं सोपि   
ततः शिष्यः प्रवादयेत् ॥ ६४७ ॥   
  
गुरोः प्रणामत्रितयं ज्येष्ठानामेक एव च ॥   
पूज्यानामञ्जलिस्तद्वदन्येषां बाह्यवन्दनम् ॥ ६४८ ॥   
  
देवान्गुरून्कुलाचार्याञ्ज्येष्ठान्वृद्धांस्तपोधनान् ॥   
विद्याधिकान्स्वकर्मस्थाञ्छ्रोत्रियान्प्रणमेत्सदा ॥ ६४९ ॥   
  
स्त्रीदिष्टं गुरुशप्तं च पाखण्डं पतितं शठम् ॥   
विकर्मिणं कृतघ्नं चानाश्रमस्थं नमेन्न च ॥ ६५० ॥   
  
भूङ्क्ते निवेद्य गुरवे यस्त्वेकग्रामसंस्थितः ॥ तेन   
भुक्तममेध्यं स्यान्मृतो जायेत सूकरः ॥ ६५१ ॥   
  
एकग्रामे स्थितः शिष्यस्त्रिसन्ध्यं प्रणमेद्गुरुम् ॥   
क्रोशमात्रस्थितो भक्त्या गुरुं प्रतिदिनं नमेत् ॥ ६५२ ॥   
  
अर्धयोजनतः शिष्यः प्रणमेत्पञ्चपर्वसु ॥ एकयोजनमारभ्य   
योजनद्वादशावधि ॥ ६५३ ॥   
  
दूरदेशे स्थितः शिष्यो भक्त्या तत्सन्निधिं गतः ॥   
तत्तद्योजनसङ्ख्याकमासेषु प्रणमेद्गुरुम् ॥ ६५४ ॥   
  
अति दूरस्थितं शिष्यो यदेच्छा स्यात्तदा व्रजेत् ॥ रिक्तहस्तो न   
पश्येच्च राजानन्देवतां गुरुम् ॥ ६५५ ॥   
  
फलपुष्पाम्बरार्थादीन्यथाशक्ति समर्पयेत् ॥ एवं यो   
नार्चयेद्विप्रो ब्रह्मराक्षसतां व्रजेत् ॥ ६५६ ॥   
  
गुरुशक्तिश्च तत्पुत्रा ज्येष्ठभ्राता गुरोः समाः ॥ आत्मवच्च   
कनिष्ठानां पुत्रवत्परिपालकः ॥ ६५७ ॥   
  
स्वविद्यानुष्ठानतपोधर्माणामप्रकाशकः ॥   
वर्णाश्रमज्ञानतपोधर्माणां च प्रकाशकः ॥ ६५८ ॥   
  
षट्कर्मसु सुसिद्धो यो दाता भोक्ता न याचकः ॥ स एव   
कौलिकाचार्यस्त्वन्यः कुलविडम्बकः ॥ ६५९ ॥   
  
पिण्डं पदं तथा रूपं रूपातीतं निरञ्जनम् ॥ यस्तु   
सम्यग्विजानाति स गुरुश्चोद्धरेत्परम् ॥ ६६० ॥   
  
पाशस्तम्भं वेददीक्षां पशुग्रहणमेव च ॥ त्रिविधं   
योविजानाति स गुरुः कथितः प्रिये ॥ ६६१ ॥   
  
पशुपाशपशूनाञ्च रहस्यार्थविधानवित् ॥ यो जानाति   
वरारोहे स गुरुः परिकीर्तितः ॥ ६६२ ॥   
  
घृणा शङ्काभयं लज्जा जुगुप्सा चेति पञ्चमी ॥ कुलं   
शीलं तथा शक्तिरष्टौ पाशाः प्रकीर्तिताः ॥ ६६३ ॥   
  
पाशबद्धः प्रशुः प्रोक्तः पाशमुक्तो महेश्वरः ॥ प्। २२३)   
तस्मात्पाशहरो योत्र स गुरुर्नान्य उच्यते ॥ ६६४ ॥   
  
मूलादिब्रह्मरन्ध्रान्तं सप्ताम्भोजदलेषु यः ॥   
जीवचालफलं वेत्ति स गुरुर्नापरः प्रिये ॥ ६६५ ॥   
  
संसारभयभीतस्य शिष्यस्य गुरुरादरात् ॥   
व्रतोपवासनियमैर्भियो हन्ता गुरुर्मतः ॥ ६६६ ॥   
  
यः क्षणेनात्मसामर्थ्यं स्वशिष्याय ददाति हि ॥ क्रियाया   
आदिरहितं स गुरुर्दुर्लभः कलौ ॥ ६६७ ॥   
  
गुरोर्यस्यैव सम्पर्कात्परानन्दोभिजायते ॥ गुरुं तमेव   
वृणुयान्नापरं मतिमान्नरः ॥ ६६८ ॥   
  
शङ्कया भिक्षितं सर्वं त्रैलोक्यं सचराचरम् ॥ सा शङ्का   
भक्षिता येन स गुरुर्दुर्लभः क्षितौ ॥ ६६९ ॥   
  
मधुभुक्च यथा भृङ्गः पुष्पात्पुष्पान्तरं व्रजेत् ॥   
ज्ञानलुब्धस्तथा शिष्यो गुरोर्गुर्वन्तरं व्रजेत् ॥ ६७० ॥   
  
गुरुः शिष्याधिकारार्थं विरक्तोपि शिवाज्ञया ॥ कञ्चित्कालं   
प्रतीक्ष्यैव पश्चाच्छिष्ये समर्पयेत् ॥ ६७१ ॥   
  
सम्प्रदायमविछिन्नं कौलं कुर्यान्न कुत्रचित् ॥ यावच्च   
सम्प्रदायोस्ति तावत्स्याद्योगिनीपदम् ॥ ६७२ ॥   
  
गुरुशिष्यावुभौ मोहादपरीक्ष्य परस्परम् ॥ उपदेशं   
ददद्गृह्णन्प्राप्नुयातां पिशाचताम् ॥ ६७३ ॥   
  
असंस्कृत्योपदेशं तु यः करोति स मूढधीः ॥ विनश्यत्येव   
तन्मन्त्रः सैकते शालिबीजवत् ॥ ६७४ ॥   
  
धनेच्छाभयलोभाद्यैरयोग्यं यदि दीक्षयेत् ॥   
देवताशापमाप्नोति कृतं च विफलं भवेत् ॥ ६७५ ॥   
  
कुलद्रव्यैः समभ्यर्च्य कुलचक्रं विधानतः ॥ शिष्याय   
दर्शयेत्सम्यग्दीक्षैषा कौलिकी मता ॥ ६७६ ॥   
  
सिद्धद्रव्यं मुखे पूर्य पञ्चगव्यामृतान्वितम् ॥   
अभिषिञ्चेत्प्रियं शिष्यं गण्डुषाख्येयमीरिता ॥ ६७७ ॥   
  
सञ्जीवमीनयुक्तेन सुरया पूरितेन च ॥ पञ्चामृतैः   
सुसम्पूर्णशङ्खेन कलशेन वा ॥ ६७८ ॥   
  
अभिषेकं ततः कुर्यात्कुलवृक्षोत्थपल्लवैः ॥ अयं   
पूर्णाभिषेकोत्र कुलमार्गे प्रकीर्तितः ॥ ६७९ ॥   
  
पूर्णाभिषेकहीनाश्चेन्म्रियन्ते यदि कौलिकाः ॥ प्राप्नुवन्ति   
पिशाचत्वं यावदाभूतसम्प्लवम् ॥ ६८० ॥   
  
उपपातकलक्षाणि महापातककोटयः ॥ क्षणाद्दहति   
दीक्षेयं विधिना गुरुणा कृता ॥ ६८१ ॥   
  
रसेन्द्रेण [पारदेन] यथाविद्धमयः सौवर्णतां व्रजेत् ॥   
दीक्षाविद्धस्तथा ह्यात्मा शिवत्वं लभते द्रुतम् ॥ ६८२ ॥   
  
प्। २२४) दीक्षाग्निदग्धकर्मासौ मायाविच्छिन्नबन्धनः ॥ यातः   
परां ज्ञानकाष्ठां निर्विण्णः स शिवो भवेत् ॥ ६८३ ॥   
  
गतं शूद्रस्य शूद्रत्वं गता विप्रस्य विप्रता ॥   
दीक्षासंस्कारसम्पन्ने जातिभेदो न विद्यते ॥ ६८४ ॥   
  
दार्वश्म [प्रस्थः ।] लोहमृद्रत्नजातिलिङ्गं प्रतिष्ठितम् ॥   
यथोच्यते महादेवस्तथा वर्णास्तु दीक्षिताः ॥ ६८५ ॥   
  
अन्त्यजो दीक्षितः पूर्वं द्विजः पश्चाच्च दीक्षितः ॥ तदा   
ज्येष्ठोऽन्त्यजः प्रोक्तः कुलशास्त्रविनिश्चये ॥ ६८६ ॥   
  
गुरुशक्तिसुतानां च यो भवेत्पूर्वदीक्षितः ॥ गुरुवत्तेन ते   
पूज्या नावमान्याः कदाचन ॥ ६८७ ॥   
  
कौलिके वाममार्गे च वेधदीक्षा फलप्रदा ॥ अन्यास्ता दक्षिणे   
मार्गेन्यथा तु पतितो भवेत् ॥ ६८८ ॥   
  
दीक्षापूर्वं गुरोः सिद्धं पारम्पर्यक्रमागतम् ॥ योग्यं   
योग्येन यल्लब्धं तच्च सिद्ध्यत्यसंशयम् ॥ ६८९ ॥   
  
मासमात्रं जपेन्मत्रं भूतलिप्या तु सम्पुटम् ॥   
क्रमोत्क्रमत्सहस्रन्तु तस्य सिद्धो भवेन्मनुः ॥ ६९० ॥   
  
मण्डलं पूजयेन्मन्त्री मातृकाक्षरसंयुतम् ॥   
अनुलोमविलोमाभ्यां षण्मासात्सिद्ध्यते मनुः ॥ ६९१ ॥   
  
त्रितत्त्वाक्षरपूर्वं तु मातृकाक्षरपूर्वकम् ॥   
क्रमोत्क्रमाच्छतं जप्त्वा मासात्सिद्धो भवेन्मनुः ॥ ६९२ ॥   
  
मातृकाजपमात्रेण मन्त्राणां कोटिकोटयः ॥ जपिताः स्युर्न   
सन्देहस्तत्त्वं सर्वं तदुद्भवम् ॥ ६९३ ॥   
  
जातसूतकमादौ स्यादन्ते च मृतसूतकम् ॥ न पुरश्चरणं   
यस्य स मन्त्रो नैव सिद्ध्यति ॥ ६९४ ॥   
  
यस्यान्नपानपुष्टाङ्गः कुरुते धर्मसञ्चयम् ॥ अन्नदातुः   
फलं चार्धं कर्तुश्चार्धं न संशयः ॥ ६९५ ॥   
  
सुगन्धपुष्पाभरणगन्धादिभिरलङ्कृतः ॥ तस्य हस्तगता   
सिद्धिर्नान्यथा जन्मकोटिभिः ॥ ६९६ ॥   
  
तन्निष्ठस्तद्गतप्राणस्तच्चित्तस्तत्परायणः ॥   
तत्परार्थानुसन्धानं कुर्वन्मन्त्रं शनैर्जपेत् ॥ ६९७ ॥   
  
जपाच्छ्रान्तः पुनर्ध्यायेद्ध्यानाच्छ्रान्तः पुनर्जपेत् ॥   
जपध्यानादियुक्तस्य क्षिप्रं मन्त्रः प्रसिद्ध्यति ॥ ६९८ ॥   
  
अथ मन्त्री प्रयोगार्थं शुद्धहृन्नियमान्वितः ॥   
शापप्रसाददं मन्त्रं तत्त्वलक्षमितं जपेत् ॥ ६९९ ॥   
  
मधुरत्रयसंयुक्तैः सतिलैः शालितण्डुलैः ॥ दशाम्श   
जुहुयात्पश्चात्संस्कृते हव्यवाहने ॥ ७०० ॥   
  
गन्धपुष्पाक्षताकल्पनववस्त्रादिभिः पुनः ॥ प्। २२५)   
भक्ष्यभोज्यान्नपानाद्यैः कुलद्रव्यैर्मनोहरैः ॥   
तोषयेद्योगिनीचक्रं यथाविधि सविस्तरम् ॥ ७०१ ॥   
  
एवं न्यासं जपं ध्यानं सहोमार्चनतर्पणम् ॥ कृत्वा   
प्रयोगान्कुर्वीत तस्य सिद्धिर्न संशयः ॥ ७०२ ॥   
  
प्रयोगान्ते चक्रपूजां विधिनैव समाचरेत् ॥ एकलक्षं   
जपेन्मन्त्रं ध्यानन्याससमन्वितम् ॥ ७०३ ॥   
  
प्रयोगदोषशान्त्यर्थमात्मनोर्थार्थमेव च ॥   
स्वरवर्णपदद्वित्वबिन्दुचैतन्यसूचकम् ॥ ७०४ ॥   
  
ह्रस्वदीर्घप्लुताद्यांश्च ज्ञात्वा कर्माणि साधयेत् ॥ मूलं   
प्रासादबीजं तु तरुणादित्यसुप्रभम् ॥ ७०५ ॥   
  
उत्तमाङ्गे पराबीजं चन्द्रायुतसमप्रभम् ॥   
परस्परकरस्पर्शमिलितानन्दनिर्भरैः ॥ ७०६ ॥   
  
मूलादिब्रह्मरन्ध्रान्तमनवच्छिन्नदीप्तिभिः ॥   
परामृतरसासक्तैः सिक्तमापादमस्तकम् ॥ आत्मानं   
भावयेन्नित्यं स प्रयोगैर्न बाध्यते ॥ ७०७ ॥   
  
अथ लोकोपकाराय वक्ष्ये ध्यानजपादिकम् ॥ स्वस्य रोगादिके जाते   
शान्तिर्येनाभिजायते ॥ ७०८ ॥   
  
स्थिस्वा मृद्वासने ध्यायेद्गुरुवन्दनपूर्वकम् ॥ मस्तकान्तं च   
सम्पूर्णचन्द्रमण्डलमध्यकम् ॥ ७०९ ॥   
  
श्रीप्रासादपराबीजं षोडशस्वरसंयुतम् ॥   
मुक्तास्फटिककर्पूरकुन्देन्दुधवलं शुभम् ॥ ७१० ॥   
  
सचन्द्रबीजसञ्जातसुधाप्लावितविग्रहम् ॥ आत्मानं   
भावयेदेवं परस्यात्मानमेव वा ॥ ७११ ॥   
  
श्रीप्रासादपरामन्त्रमष्टोत्तरसहस्रकम् ॥ तरुणोल्लाससहितो   
मण्डलं पूजयेद्यदा ॥ ७१२ ॥   
  
अपमृत्युमहारोगजरामरणजं भयम् ॥   
ग्रहापस्मारवेतालभूतोन्मादादिसम्भवम् ॥ तस्य नो जायते   
देवाः कदाचिदिति निश्चयः ॥ ७१३ ॥   
  
जराधिव्याधिरहितः पुत्रपौत्रादिसंयुतः ॥ जीवेद्वर्षशतं   
साग्रं पूजितः सर्वमानवैः ॥ ७१४ ॥   
  
ज्वरोन्मादादिरोगेषु जपेच्छिरसि चिन्तयन् ॥ मूले वा ब्रह्मणो   
ग्रन्थौ तत्तत्स्थाने विचिन्तयेत् ॥ ७१५ ॥   
  
पूर्ववत्तां महारोगे सर्वाङ्गव्यापिनीं स्मरेत् ॥   
तत्क्षणाच्छान्तिमायान्ति सर्वरोगा न संशयः ॥ ७१६ ॥   
  
दशेन्द्रियेषु यो ध्यायेल्लभेदिन्द्रियसौष्ठवम् ॥ सदा   
सञ्चिन्तयेन्मूर्ध्निं स भवेदजरामरः ॥ ७१७ ॥   
  
हृत्पद्मकर्णिकामध्ये सूर्यमण्डलसंस्थितम् ॥   
पराप्रासादबीजं तत्तरुणादित्यसन्निभम् ॥ ७१८ ॥   
  
जपाबन्धूकसिन्दूरपद्मरागाम्बुजप्रभम् ॥ एवं विंशतिभिः   
स्पर्शाक्षरैः संवीतमन्त्रतः ॥ ७१९ ॥   
  
तत्प्रभापटलच्छायारत्नीकृतजगत्त्रयम् ॥ प्। २२६) आत्मानं   
संस्मरेदित्थं यौवनोल्लाससंयुतः ॥ ७२० ॥   
  
अष्टोत्तरसहस्रं तु मण्डलं प्रजपेत्सदा ॥   
देवदानवगन्धर्वसिद्धचारणगुह्यकान् ॥ ७२१ ॥   
  
विद्याधरान्मुनीन्यक्षान्नागानप्सरसः स्त्रियः ॥   
सिंहव्याघ्रोरगैणादीनन्यान्दुष्टमृगानपि ॥   
वशीकरोत्यसन्देहः किम्पुनर्मानवादिकान् ॥ ७२२ ॥   
  
स ईहैश्वर्यमाप्नोति स्वर्गभोगादिकं तथा ॥ यस्य मूर्ध्नि   
स्मरञ्जप्यात्स वश्यो जायतेऽचिरम् ॥ ७२३ ॥   
  
मूलाधारसरोजान्तवह्निमण्डलमध्यगम् ॥ पराप्रासादबीजं   
तत्कल्पाग्निसदृशं स्मरेत् ॥ ७२४ ॥   
  
प्रतिलोमैस्तु संवीतं दशभिर्व्यापकाक्षरैः ॥ स्वयं   
कालानलसमः सर्वभूतभयङ्करः ॥ ७२५ ॥   
  
दक्षिणैशान्यभिमुखो यौवनोल्लाससंयुतः ॥ मन्त्रन्तु   
मण्डलं जप्यादष्टोत्तरसहस्रकम् ॥ ७२६ ॥   
  
अनिष्टकारिणः क्रूरान्वृथा विद्वेषकारिणः ॥   
भूतोग्रग्रहवेतालपिशाचान्ब्रह्मराक्षसान् ॥ ७२७ ॥   
  
तद्वह्निमध्यपतितानग्निदग्धांश्च चिन्तयेत् ॥ क्षणेन   
नाशमायान्ति शलभा इव सर्वतः ॥ यस्य मूर्ध्नि स्मरेद्बीजं   
स मृत्युमधिगच्छति ॥ ७२८ ॥   
  
खदिरश्वेतमन्दारामृताभानुसमिद्वरैः ॥   
पनसोदुम्बराश्वत्थप्लक्षापामार्गजैश्च वा ॥ ७२९ ॥   
  
नन्द्यावर्तसिताम्भोजहयारिकुसुमैश्च वा ॥ एकेन   
वार्धश्लोकोक्तैस्तिलतण्डुलसंयुतैः ॥ ७३० ॥   
  
मधुरत्रययुक्तैर्वा भक्ष्यैर्वा पायसैरपि ॥   
सहस्रादयुतान्तं च यथाकार्यं तथाचरेत् ॥ ७३१ ॥   
  
पूर्वोक्तस्य जपस्यात्र सिद्धये सात्त्विकस्य तु ॥ शान्तिकं   
पौष्टिकं सन्धिरुपकारश्च सात्त्विके ॥ ७३२ ॥   
  
कदम्बाशोकबकुलपुन्नागाम्रमधूकजैः ॥   
चम्पकद्वयपालाशपाटलश्रीकपित्थजैः ॥ ७३३ ॥   
  
मालतीमल्लिकाजातिबन्धूकारुणपङ्कजैः ॥   
कुमार्यरुणमन्दारजातीकुन्दजपादिभिः ॥ ७३४ ॥   
  
सनारिकेलकदलीद्राक्षेक्षुपृथुकैरपि ॥   
चन्दनागुरुकर्पूररोचनाकुङ्कुमादिभिः ॥ ७३५ ॥   
  
युक्तैरन्यैः शुभद्रव्यैः शमीपत्रफलाम्बुना ॥   
पृथक्छ्लोकार्धसम्प्रोक्तैः प्राग्वद्धोमस्तु राजसे ॥ ७३६ ॥   
  
कुर्यात्कार्यस्य वशतः सहस्राद्ययुतान्तकम् ॥ स्तम्भो वश्यं   
मोहनं च कौतुकं राजसं मतम् ॥ ७३७ ॥   
  
निम्बाक्षभास्करोन्मत्तकरवीरविषदण्डिभिः ॥ कुटजैः   
कृष्णवर्णैश्च ह्यग्निकुन्दर्क्षवृक्षकैः ॥ ७३८ ॥   
  
गृहधूमाचिताङ्गारविषोपविषसंयुतैः ॥   
उन्मत्तरससम्पिष्टैश्चिताभस्मान्वितैस्तथा ॥ प्। २२७)   
मध्यपादरजोभिश्च शत्रोः प्रतिकृतिं चरेत् ॥ ७३९ ॥   
  
यद्वा तन्मनसः क्षेत्रवृक्षकाष्ठभवामपि ॥   
सम्यक्प्रतिष्ठितप्राणां कुण्डस्योपरि लम्बयेत् ॥ ७४० ॥   
  
खनेन्मृत्प्रतिमाम्मन्त्री कुण्डस्याधो यथाविधि ॥ मलीमसेन   
मनसात्युग्रदृष्टिरमर्षणः ॥ ७४१ ॥   
  
चित्रमाले विषतरूद्भवकाष्ठसमेधिते ॥ जुहुयात्तमसं कर्म   
सिद्ध्यत्यत्र न संशयः ॥ मारणोच्चाटनद्वेषं [मारणं   
चोच्चाटनं द्वेषश्चेति समाहारद्वन्द्वः ।] तामसं   
स्यात्पिशाचता ॥ ७४२ ॥   
  
राजीलवणहोमेन स्त्रीणामाकर्षणं भवेत् ॥ आत्मरक्षां   
पुरस्कृत्य पश्चात्कर्माणि साधयेत् ॥ ७४३ ॥   
  
लिखेत्त्रिकोणं षट्कोणमष्टारं च महीपुरम् ॥   
  
चित्र   
  
प्। २२८) मूलमन्त्रं लिखेन्मध्ये साध्यनामसमन्वितम् ॥ ७४४ ॥   
  
षडङ्गानि च षट्कोणे स्वरान्वै केशरेषु च ॥ वर्गान्पत्रेषु   
भूगेहे चतुष्कोणेषु मन्त्रकम् ॥ ७४५ ॥   
  
पञ्चवर्णरजोभिश्च लिखेद्दृष्टिमनोहरम् ॥   
एकत्रिषड्वसुचतुष्कलशान्स्थापयेत्क्रमात् ॥ ७४६ ॥   
  
मध्यादिचतुरस्रान्तं द्वाविंशतिघटान्क्रमात् ॥ अथ   
वाष्टादश दश सप्त वा चतुरेककम् ॥ ७४७ ॥   
  
अस्थिरत्नं शिरातन्त्रं मृन्मांसं रुधिरं जलम् ॥ चर्म   
वस्त्रं शिखा कूर्चं नारिकेरफलं शिरः ॥ ७४८ ॥   
  
मन्त्रप्राणसमायुक्तां यजेत्कलशदेवताम् ॥ सा च   
त्रिमूर्तिरंशादिमातरो भैरवान्विताः ॥ ७४९ ॥   
  
विदिक्षु गुरुविघ्नेशदुर्गाक्षेत्रपतीनपि ॥ कलशेषु समभ्यर्च्य   
विधिवन्मन्त्रवित्तमः ॥ ७५० ॥   
  
अभिषिञ्चेत्प्रियं शिष्यं सर्वपापप्रशान्तये ॥   
आयुःश्रीकान्तिसौभाग्यविद्यारोग्यादिकं भवेत् ॥ ७५१ ॥   
  
राजाभिषिक्तो लभते चतुःसागरगां महीम् ॥   
अकिञ्चनोऽभिषिक्तस्तु महदैश्वर्यमाप्नुयात् ॥ ७५२ ॥   
  
वन्ध्याभिषिक्ता लभते पुत्रं सर्वगुणान्वितम् ॥   
भूतापमृत्युरोगाद्या विनश्यन्ति न संशयः ॥ ७५३ ॥   
  
त्रिलोहे वापि भूर्जे वा लिखित्वा यन्त्रमुत्तमम् ॥ विधृतं   
पूजितं देवि सर्वरक्षाकरं भवेत् ॥ ७५४ ॥   
  
अकुलं शिव इत्युक्तः कुलं शक्तिः प्रकीर्तिता ॥   
कुलाकुलानुसन्धाननिपुणाः कौलिकाः प्रिये ॥ ७५५ ॥   
  
आदित्वात्सर्वमार्गाणां मनोल्लासप्रवर्तनात् [गुण आर्षः ।] ॥   
यज्ञादिसर्वहेतुत्वादाम्नाय इति कीर्तितः ॥ ७५६ ॥   
  
इति कौलिकमार्गस्य प्रपञ्चोयं प्रदर्शितः ॥ वेदधर्मविहीना   
ये तेत्र धर्मेधिकारिणः ॥ ७५७ ॥   
  
इन्द्रियाणामधृष्यत्वात्कामलोभादिसम्भवात् ॥ प्रायः कलौ   
कौलिकोयं पन्था नरकहेतवे ॥ ७५८ ॥   
  
धर्मनाशः कौलिकेन रसेनार्थविनाशनम् ॥ कामनाशः   
फिरङ्गेन मोक्षनाशो जनेर्ष्यया ॥ भविष्यति कलौ देवा   
दम्भः पापं गृहे गृहे ॥ ७५९ ॥   
  
पुरुषेण [अत्र यथेत्यध्याहार्यम् ।] विना किञ्चित्प्रकृत्या क्रियते   
न हि ॥ तथा शक्तिं विना देवो न किञ्चित्कर्तुमहति ॥ ७६० ॥   
  
विना शक्तिं फलं देवो दातुं नैव क्षमो ह्यतः ॥   
तस्मात्पुंशत्किसंयोगं कृत्वा मन्त्रं प्रसाधयेत् ॥ ७६१ ॥   
  
प्। २२९) कौलिके वाममार्गे च पुमान्देवो न सिद्ध्यति ॥ आत्मानं तु   
शिवं ध्यायेद्देवता शक्तिरूपिणीम् ॥ ७६२ ॥   
  
क्रीडेत्पञ्चमकारैश्च सुप्रीता तस्य देवता ॥ दक्षमार्गे   
मातृबुद्धिः स्त्रीबुद्धिः कौलिके पथि ॥ ७६३ ॥   
  
यस्य जाता दृढतरा तस्य तुष्टा तु देवता ॥   
एतद्रहस्यमाख्यातं गोप्यं मातरि जारवत् ॥ ७६४ ॥   
  
अन्यद्गुह्यतमं वक्ष्ये सर्वतन्त्रेषु गोपितम् ॥ यथा   
दद्याद्देवतैव मन्त्रं तत्प्रब्रवीम्यहम् ॥ ७६५ ॥   
  
वर्णानाम्नायपठितान्विद्धि चन्द्रादिवाचकान् ॥   
युक्तान्स्वरचतुष्केणाथोत्तरोत्तरसङ्ख्यकान् ॥ ७६६ ॥   
  
पूर्वदैवतसङ्केतो मयायं समुदीरितः ॥   
अनामाद्याश्चात्रवर्णा ग्राह्याश्चाङ्कयुतौ [अङ्कयोगे ।] तथा   
॥ ७६७ ॥   
  
अङ्कास्तु दक्षिणाम्नाये त्वनामाद्यर्णवर्जिताः ॥ द्वौद्वावेकः   
पुनर्द्वौ च वर्गौ सङ्केतवाचकौ ॥ ७६८ ॥   
  
आम्नायक्रमतो वर्णा मन्त्रादिक्रमतस्तथा ॥ अचः   
स्वरास्तत्क्रमेण पश्चिमोत्तरदेवयोः ॥ ७६९ ॥   
  
चतुराम्नायसङ्केताद्वर्णैर्वगैक्ययोजनम् ॥ ऊर्ध्वाम्नाये   
प्रकर्तव्यं वैदिकेन तु किञ्चन ॥ ७७० ॥   
  
येन क्रमेण यद्देशे ये वर्णाः परिकीर्तिताः ॥ तेन क्रमेण ते   
ग्राह्या वर्णा एकादिसङ्ख्यकाः ॥ ७७१ ॥   
  
मन्त्रवर्णाङ्कसंयोगः स्वनामाङ्केन संयुतः ॥ तस्य मूलं   
यदायाति तदा स्वप्नः प्रजायते ॥ ७७२ ॥   
  
मूलाभावे देवताया नामाङ्कान्योजयेत्पुनः ॥ ग्राह्यं मूलं   
नैव यदा पीठेनामाङ्कयोजनम् ॥ ७७३ ॥   
  
पुनर्मूलं नैति यदा तदा स्वप्नो न जायते ॥ गुरोरपि   
गृहीतश्चेत्स मन्त्रो नाशको भवेत् ॥ ७७४ ॥   
  
याम्योत्तरं प्रागपरं मूलाङ्कसमकोष्ठकान् ॥   
लिखित्वैकादिकोल्लेखेद्वर्णान्स्याद्गणना [भौवादिकत्वमस्यार्षम्   
।] यथा ॥ ७७५ ॥   
  
सर्वतः समसङ्ख्याकांस्तद्युक्तिरधुनोच्यते ॥ पश्चिमः प्रथमो   
लेख्य उदङ्मध्ये तथान्तिकम् ॥ ७७६ ॥   
  
अश्वगत्या द्वितीयः स्यान्मन्त्रिगत्या ततः परम् ॥ आदिगन्तं   
लिखेत्पश्चादश्वगत्येव पूर्ववत् ॥ ७७७ ॥   
  
मन्त्रिगत्याथ तद्रोधे नृपस्य गमनं भवेत् ॥ पुनर्मन्त्रिगतिं   
कुर्यात्प्राग्वदश्वगतिं पुनः ॥ ७७८ ॥   
  
एवं पुनः पुनः कार्यं गुरुदर्शितवर्त्मना ॥ अङ्गानां   
जायते पूर्तिः सर्वतः सम्मता क्रमात् ॥ ७७९ ॥   
  
चतुर्णां वर्गकोष्ठेषु लिखेन्मन्त्रान्समानिति ॥ एतन्मध्यं   
प्रकल्प्याथ माहेश्यामन्तिमं न्यसेत् ॥ ७८० ॥   
  
प्। २३०) उपान्तिमं तथाग्नेय्या नैर्-ऋत्यां प्रथमं न्यसेत् ॥   
वायव्यां तु द्वितीयं स्यात्ततः सङ्ख्या यथा भवेत् ॥ ७८१ ॥   
  
पूर्णास्तथैव सन्धार्याः काष्ठायामम्बिकेङ्ककाः ॥   
तत्प्रतिस्पर्द्धिनः स्थाप्यास्तत्स्पर्धिन्यां तथा दिशि ॥ ७८२ ॥   
  
एवं तु समपत्राणां परिपूर्तिः प्रकीर्तिता ॥   
भाज्यभाजकपत्राणामथ वा लेखयेत्क्रमम् ॥ ७८३ ॥   
  
प्रज्ञायते विनाचार्यं यथा दिव्यं विनाखिलम् ॥ आदित्यवासरे   
स्नात्वा प्राक्सूर्योदयतस्ततः ॥ ७८४ ॥   
  
सूर्योदये तदर्घ्याणि दत्त्वा नत्वा गृहं विशेत् ॥ स्वतो नीचं   
तु नेक्षेत शब्दं नैव प्रयोजयेत् ॥ ७८५ ॥   
  
सुमुहूर्तेखिलं यन्त्रं भूर्जे वा ताम्रपत्रके ॥   
तत्तद्देवाष्टगन्धेन दले वा मण्डले लिखेत् ॥ ७८६ ॥   
  
आदौ गणेशं सम्पूज्य ततः खेटांश्च दिक्पतीन् ॥ एकान्ते च   
लिखेद्यन्त्रं तद्दिने मौनमाचरेत् ॥ ७८७ ॥   
  
न पश्येन्निन्दितं द्रव्यं ब्रह्मचारी हविष्यभुक् ॥ यन्त्रोर्ध्वं   
विलिखेन्मन्त्रं तदुदग्वाथ ठद्वयम् ॥ ७८८ ॥   
  
ङेन्ते साध्यतले दक्षे ठद्वयं विलिखेदिति ॥ कौसुम्भे   
पीतवसने चक्रं कृष्णे सिते तथा ॥ ७८९ ॥   
  
नीले प्रादेशमात्रे तु प्रासाद्याम्नायदैवतम् ॥ यन्त्रं   
संवेष्टयेत्तत्र स्नेहः कुडवसम्भवः ॥ ७९० ॥   
  
तिलतैलं महिष्याज्यमेतस्याः खाखसं तथा ॥ गोघृतं च   
वसा चेति पूर्वादिष्वेव कल्पयेत् ॥ ७९१ ॥   
  
अक्षतैर्विलिखेद्भूमौ पद्ममष्टदलं तथा ॥   
कर्णिकायामुत्तरतोथ विघ्नगणपं यजेत् ॥ ७९२ ॥   
  
इष्टदेवं तथा मध्येक्षेत्रपालं च दक्षिणे ॥ अष्टौ   
दिगीशान्पत्त्रेषु पूजयित्वा विसर्जयेत् ॥ ७९३ ॥   
  
ततः पश्चात्कर्णिकायां स्थापयेद्दीपिकां शुभाम् ॥ तत्र   
दीपं प्रतिष्ठाप्य ज्वालयेत्पूजयेत्ततः ॥ ७९४ ॥   
  
सावधानः स्वपेत्तत्र [अस्य भौवादिकत्वमार्षम् ।]   
ह्याम्नायामरदिक्छिराः ॥ तस्मिन्नहनि निष्पापः   
प्राप्नुयाद्देवतागणम् ॥ ७९५ ॥   
  
तन्मन्त्रं येन रूपेण देवता सम्प्रयच्छति ॥ तद्रूपं च   
गुरोर्ध्यायेत्तज्जातीयांश्च मानयेत् ॥ ७९६ ॥   
  
आद्येर्के मध्यपापोथ द्वितीये बहुपातकी ॥ तृतीयेर्के मर्त्यगणो   
निष्पापः प्राप्नुयान्मनुम् ॥ ७९७ ॥   
  
मध्यपापश्चतुर्थे तु पञ्चमे बहुपातकी ॥ सप्तमे राक्षोऽपापो   
मध्यः षष्ठे स पापकः ॥ ७९८ ॥   
  
अवश्यमेव प्राप्नोति मन्त्रं सप्तमभास्करे ॥ एतद्गुह्यतमं   
प्रोक्तं सर्वतन्त्रेषु गोपितम् ॥ ७९९ ॥   
  
प्। २३१) म्लेच्छायापि प्रदातव्यं स्वधर्मे तत्पराय च ॥   
विप्रायापि न दातव्यं स्वधर्मत्यागिने सुराः ॥   
लोभात्कामात्प्रदद्याद्यस्स लोकद्वयतश्च्युतः ॥ ८०० ॥   
  
अथ गुह्यतमं वक्ष्ये रहस्यं पीठसम्भवम् ॥ यज्ज्ञात्वा   
साधकाः सर्वे सिद्धिं यान्ति न चान्यथा ॥ ८०१ ॥   
  
पीठानि चैकपञ्चाशत्पञ्चाम्नायस्थदेवताः ॥ तत्र   
तिष्ठन्ति भो देवास्त्रयस्त्रिंशन्मितानि च ॥ ८०२ ॥   
  
उपपीठानि यत्प्रोक्ताः षष्ठाम्नाये तु देवताः ॥ तत्तेषां   
तु समुद्दिष्टं तत्राथ हृदयोर्ध्वतः ॥ ८०३ ॥   
  
तेङ्गपाते यत्र जातस्तत्र तिष्ठन्ति वैदिकाः ॥ तथा   
दक्षिणमार्गश्च सिद्धयेन्यत्र वामकः ॥ ८०४ ॥   
  
अकारः कामरूपाख्यमादिपीठं तदुच्यते ॥ यस्मिन्पीठे मया   
देवि कुलमार्गः प्रवर्तितः ॥ ८०५ ॥   
  
तत्र ते पतिता योनिस्तां दृष्ट्वा तत्प्रियं कृतम् ॥   
कुलशास्त्रं तु कौलानां ज्ञानिनां मुक्तिदायकम् ॥ ८०६ ॥   
  
पञ्चमानां द्रुतं सिद्धिरन्येषां नैव जायते ॥ तद्द्रष्टुं   
ह्यणिमा दीनां सिद्धिकामैश्च गम्यताम् ॥ ८०७ ॥   
  
श्रीविद्यायास्तु तन्मूलं मासिमासिक्षरेद्रजः ॥ कुलसिद्धस्य   
लोपे तु रजस्तम्भः प्रजायते ॥ ८०८ ॥   
  
अस्योपपीठद्वितयं समन्तात्तव सूचनात् ॥ वंशाख्यं लोमतो   
जातं सिद्धिः शाबरचेरकी ॥ ८०९ ॥   
  
आकारः काशिकापीठस्त्वद्दत्तो भेदतां गतः ॥ प्रलयेपि न   
नाशोस्य यत्प्रोक्तस्स महेश्वरः ॥ ८१० ॥   
  
न पापं यत्र पुण्यं न देहत्यागात्परं पदम् ॥ द्वयमेव   
फलं तत्र मुक्तिस्तस्योपपीठके ॥ ८११ ॥   
  
यातना भैरवी याया तत्र पीठे पदे पदे ॥ मया न शक्यते   
पातुं तत्र ते स्तनकुम्भतः ॥ निःसृतं धारयोर्युग्मं   
सासिश्च वरुणाभवत् ॥ ८१२ ॥   
  
काश्यां बहिर्योजनैकं देवभूमिरिति स्मृत ॥ तत्र चाराधिता   
मन्त्रास्तत्कालं फलदायकाः ॥ ८१३ ॥   
  
यथास्थानं चतुर्दिक्षु तत्र ह्याम्नायदेवताः ॥ तिष्ठन्ति   
देवास्तत्सिद्धिः पुरश्चरणमात्रतः ॥ ८१४ ॥   
  
गङ्गायाः परपारीणः काशीभागो पवित्रतः ॥ व्यासशापेन   
तज्जातं गर्दभक्षेत्रमद्भुतम् ॥ ८१५ ॥   
  
तत्कालं तत्र संसिद्धिस्तत्राम्नायस्य जायते ॥   
उपपीठमसेस्तीरे सारनाथस्तु दक्षिणः ॥ तत्र   
दक्षिणमार्गस्य मन्त्राः सिद्धिप्रदायकाः ॥ ८१६ ॥   
  
वरुणायाः सौम्यभागे सारनाथस्तथोत्तरः ॥ तच्चोपपीठं   
वामस्य मार्गस्यातीव सिद्धिकृत् ॥ ८१७ ॥   
  
नेपालं तु इकारस्स्याद्गुह्यं तत्र तु पार्वति ॥ प्। २३२)   
तस्माद्वामस्य मार्गस्य मूलस्थानं तदुच्यते ॥ ८१८ ॥   
  
षट्पञ्चाशल्लक्षमिता भैरव्यो भैरवास्तथा ॥ शक्तीनां   
च सहस्रे द्वे पीठानां च शतत्रयम् ॥ ८१९ ॥   
  
चतुर्दश श्मशानानि तत्र सन्निहितानि च ॥ दक्षमार्गे   
सिद्धिदानि पीठान्यष्टौ च तत्र तु ॥ ८२० ॥   
  
सिद्धिर्वैदिकमन्त्राणां तत्र पीठचतुष्टये ॥ तन्मलं यत्र   
पतितं जातं तदुपपीठकम् ॥ ८२१ ॥   
  
नेपालात्पूर्वदेशे तत्किरातैरुपवेष्टितम् ॥ त्रिंशत्तत्र   
सहस्राणि देवयोनीनि सन्ति हि ॥ ८२२ ॥   
  
ईकारस्य समुत्पत्तिस्थानं स्याद्रौद्रपर्वतम् ॥ पतितं   
वामनेत्रं ते महत्पीठं तदुच्यते ॥ ८२३ ॥   
  
यस्य कस्यापि मन्त्रस्य जपात्सिद्धिः प्रजायते ॥ वामाचारात्तत्र   
देवा देवतादर्"अनं भवेत् ॥ ८२४ ॥   
  
उकारस्य समुत्पत्तिस्थानं काश्मीरमीरितम् ॥ कर्णो निपतितो   
वामस्तस्मात्पीठोत्तमं तु तत् ॥ ८२५ ॥   
  
यस्य कस्यापि देवस्य तं तं मन्त्रं जपेन्नरः ॥ विद्यानां   
पारदर्शी स्यात्तत्त्वज्ञानी भवेत्तथा ॥ ८२६ ॥   
  
वैदिकाद्वा कौलिकाद्वा स्मार्ताद्वा दक्षमार्गतः ॥ च्युतानां   
तत्र देवेशि प्रायश्चित्तकराणि च ॥ ८२७ ॥   
  
मया कृतानि तीर्थानि सद्यः प्रत्ययदान्यपि ॥   
करिष्याम्यतिगुप्तानि कलौ म्लेच्छावृतानि च ॥ ८२८ ॥   
  
ऊकारस्य समुत्पतिस्थानं स्यात्कान्यकुब्जकम् ॥ तत्र ते   
दक्षकर्णस्तु पतितोतीवशोभनः ॥ ८२९ ॥   
  
गङ्गायमुनयोर्मध्ये तदन्तर्वेदिसञ्ज्ञितम् ॥ तत्क्षेत्रं सोम   
पानां हि निवासायोपकल्पितम् ॥ ८३० ॥   
  
तत्र ब्रह्मादयो देवाः स्वस्वतीर्थानि चक्रिरे ॥ तत्र   
वैदिकमन्त्राणां सिद्धिर्देवाः पदे पदे ॥ ८३१ ॥   
  
तस्य देवि मलाज्जातं यमुनातटमास्थितम् ॥ इन्द्रप्रस्थं नाम   
लोके प्रसिद्धमुपपीठकम् ॥ ८३२ ॥   
  
ब्रह्मणा विस्मृता वेदा यत्पीठस्य प्रभावतः ॥   
पुनर्लब्धास्ततो जातं तीर्थं निगमबोधकम् ॥ ८३३ ॥   
  
तत्र काली तपस्तेपे तोषयिष्यन्ति ये च माम् ॥ पञ्चमैस्तदयुक्ता   
वा तद्भवेद्यद्वरेच्छया ॥ ८३४ ॥   
  
सा तु तत्र वरं प्राप्य महाकालाज्जगत्तदा ॥ पञ्चमे   
प्रेरयामास सिद्धिं च प्रकटा ददौ ॥ ८३५ ॥   
  
ऋकारोभूत्पूर्णगिरौ पतिता तत्र नासिका ॥ अतो योगस्य   
संसिद्धिस्तत्र पूर्णा प्रजायते ॥ तत्र प्रत्यक्षतां यान्ति   
मन्त्राधिष्ठानदेवताः ॥ ८३६ ॥   
  
ऋकारस्य समुत्पत्तिस्थानं स्यादर्बुदाचलः ॥ वामस्ततो   
निपतितस्त्वत एव च वल्लभः ॥ ८३७ ॥   
  
प्। २३३) शक्तिस्तत्राम्बिका नाम स्वस्वाचारप्रिया सदा ॥   
पुरश्चर्या यदैकापि भोगङ्काले प्रजायते ॥ तस्मिन्पीठे   
भवेन्मुक्तिस्सहस्रभगसङ्गमात् ॥ ८३८ ॥   
  
दिव्यस्त्रीणां तु तत्स्थानं तेवतारस्य पार्वति ॥ प्रतिज्ञा   
महती जाता तया देव्या मया सह ॥ ८३९ ॥   
  
निर्वाहयेन्मम क्षेत्रे ब्रह्मचर्यन्तु यः पुमान् ॥ द्वादशाब्दन्तु   
मद्भर्ता स एवैको भविष्यति ॥ ८४० ॥   
  
बौद्धोपि स्खलितस्तत्र त्रिदिनोनैकवत्सरे ॥ निर्वाहस्तत्र वामस्य   
दक्षे विघ्ना भवन्ति हि ॥ ८४१ ॥   
  
ऌकारस्य समुत्पत्तिर्यत्र चाम्रातकेश्वरः ॥ दक्षो गण्डो   
निपतितस्तत्पीठे महदद्भुतम् ॥ ८४२ ॥   
  
धनदाद्यास्तत्र यक्षा यक्षिण्यो धनदादिकाः ॥ वसन्ति तत्र   
जपतस्तेषां सिद्धिः प्रजायते ॥ ८४३ ॥   
  
ऌकारस्य समुत्पत्तिरेकाम्रे तु पुराभवत् ॥ नखास्ते गलितास्तत्र   
तप्तं विद्याधरैर्बहु ॥ ८४४ ॥   
  
विद्यार्थिनान्तु तत्पीठमिष्टविद्याविधायकम् ॥ अश्रुतो बुध्यते   
ग्रन्थस्तत्र सारस्वताज्जपात् ॥ ८४५ ॥   
  
एकारजन्म त्रिस्रोते [अदन्तत्वमार्षम् ॥] पातिता त्रिवली तव ॥   
त्रिवाते वसनं जातं प्राक्पश्चाद्दक्षिणेपतत् ॥ ८४६ ॥   
  
त्रीणि तान्युपपीठानि गृहस्थस्तत्र सिद्ध्यति ॥ द्विजश्च नेतरो   
वर्णो मनवः पौष्टिके स्थिताः ॥ ८४७ ॥   
  
ऐकारोभूत्कामकोटे नाभिस्तत्र तु ते पतत् ॥ तत्र सर्वेपि   
सिद्ध्यन्ति काममन्त्रा न संशयः ॥ ८४८ ॥   
  
कामनीं त्वां समाराध्य च्छाछिकातीरसङ्गताम् ॥   
षोडशस्त्रीसहस्राणां भोगे सामर्थ्यवान्भवेत् ॥ ८४९ ॥   
  
चतुर्दिक्षूपपीठानि तत्र जातानि पार्वति ॥ स्थानमप्सरसां   
तत्र ये मन्त्राः स्त्रीप्रसङ्गिकाः ॥ ८५० ॥   
  
सर्वे ते तत्र सिद्ध्यन्ति क्षिप्रमेव न संशयः ॥ दर्शनेनापि   
लभते सिद्धिमिष्टां मनोरमाम् ॥ ८५१ ॥   
  
ओकारोभूच्च कैलासे हिमाचलनगोदरे ॥ अङ्गुल्यः पतितास्तत्र   
पर्वभिर्लिङ्गताङ्गताः ॥ ८५२ ॥   
  
करमालिकया तत्र यं यं मन्त्रं जपेद्द्विजः ॥   
पुरश्चरणमात्रेण तुष्टा भवति देवता ॥ ८५३ ॥   
  
औकारस्य समुत्पत्तिर्भृगुपीठेऽभवत्पुरा ॥ तत्र ते पतिता   
दन्तास्तत्पीठं महदद्भुतम् ॥ ८५४ ॥   
  
समस्ता वैदिका मन्त्राः कल्पोक्ताश्च स्वरूपतः ॥ तत्र   
तिष्ठन्ति सेवातस्सद्यः सिद्धा भवन्ति हि ॥ ८५५ ॥   
  
अन्तु केदारसम्भूतं दक्षं करतलं तव ॥ पतितं तत्र   
पीठे तु सिद्धयः करसंस्थिताः ॥ ८५६ ॥   
  
तस्य दक्षे चोपपीठमगस्त्याश्रमसञ्ज्ञितम् ॥ कङ्कणं   
पतितं तत्र सर्वसिद्धिविधायकम् ॥ ८५७ ॥   
  
तत्पश्चान्मुद्रिकायास्ते जातं तत्पीठमद्भुतम् ॥ इन्द्राक्षी   
नाम यत्तत्र सेन्द्रेणोपासिता पुरा ॥ ८५८ ॥   
  
तत्पश्चाद्रेवतीतीरे पतिता वलयस्तव ॥ पतितोपि विमुच्येत   
राजराजेश्वरीति च ॥ ८५९ ॥   
  
वामाचरेण तत्त्रापि सिद्धिस्तूर्णं प्रजायते ॥ जपादेव तु   
यक्षिण्यास्तत्र स्युर्दृष्टिगोचराः ॥ ८६० ॥   
  
अःकारोभूच्चन्द्रपुरे पतितो वामगण्डकः ॥ तत्र सर्वेपि   
मनवस्सिद्ध्यन्त्यत्र न संशयः ॥ ८६१ ॥   
  
श्रीपीठे तु ककारो भून्मस्तकं पतितं तव ॥ प्रायस्तत्त्र   
सपापानां गमनं दुर्लभं कलौ ॥ ८६२ ॥   
  
समस्ताः शक्तयो यत्र रमन्ते निशि चेच्छया ॥ अप्रमत्तं न   
बाधन्ते विधर्मं भक्षयन्ति च ॥ ८६३ ॥   
  
कर्णाभरणमतो जातमुपपीठं तु पूर्वतः ॥ ब्राह्मी तत्र   
स्थिता शक्तिर्ब्रह्मविद्याप्रकाशिका ॥ ८६४ ॥   
  
कर्णार्धाभरणाद्वह्निकोणेभूदुपपीठकम् ॥ माहेश्वरी तत्र   
शक्तिर्मुखशुद्धकरा मता ॥ ८६५ ॥   
  
पत्रवल्यस्तु तद्दक्षे पतितास्ते तदाभवत् ॥ उपपीठं तत्र   
शक्तिः कौमारी जयकारिणी ॥ ८६६ ॥   
  
कण्ठमाला तु नैर्-ऋत्यां पतिता चोपपीठकम् ॥   
वैष्णव्यावस्थितं जातमिन्द्रजाले सुसिद्धिदम् ॥ ८६७ ॥   
  
नासा मुक्ता तु तत्पश्चात्पतिता चोपपीठकम् ॥   
वाराह्यधिष्ठितं जातं शत्रुमर्दनकारकम् ॥ ८६८ ॥   
  
मस्तकाभरणं वायौ पतितं चोपपीठकम् ॥   
चामुण्डाधिष्ठितं जातं क्षुद्रदैवतसिद्धिदम् ॥ ८६९ ॥   
  
केशाभरणतस्तेभूदैशान्यामुपपीठकम् ॥ अधिष्ठितं   
महालक्ष्म्या सूक्तानां तत्र सिद्धये ॥ ८७० ॥   
  
खकारोभूत्तथोङ्कारे क्षेत्रे चामरकण्टके ॥   
त्वद्बाहुपतनात्पीठो नर्मदाधिष्ठितोऽभवत् ॥ ८७१ ॥   
  
तत्र सर्वैर्मुनिवरैः प्रणतैः समुपासकैः ॥ कृतं महत्तपो   
जाता जीवन्मुक्ता महर्षयः ॥ ८७२ ॥   
  
तदुत्तरे चोपपीठं कञ्चुकीपतनादभूत् ॥ ज्योतिष्मत्या   
निवासोसौ ज्योतिर्मन्त्रप्रकाशतः ॥ ८७३ ॥   
  
वक्षो निपतितं यत्र जातं पीठं महाद्भुतम् ॥ विख्यातो   
ज्वालया तत्र वह्निना च तपः कृतम् ॥ ८७४ ॥   
  
स देवमुखतां प्राप्तः स्थितस्तस्योपपीठके ॥ प्। २३५)   
ज्वालामुखीति विख्यातं स वह्निर्देवतामुखम् ॥ ८७५ ॥   
  
पुरश्चर्योक्तद्रव्यस्य पुरश्चरणसङ्ख्यया ॥ तत्र होमः   
प्रकर्तव्यो मन्त्रसिद्धिः प्रजायते ॥ ८७६ ॥   
  
गोरक्षेण तु तत्रैव प्राप्तं सिद्ध्यष्टकं पुरा ॥   
दर्शनादेव तन्नॄणां सर्वसिद्धिविधायकम् ॥ ८७७ ॥   
  
मालवं तु घकारस्य वामस्कन्धोत्र संस्थितः ॥ उपासितं तु   
गन्धर्वैरागज्ञानकसञ्ज्ञितम् ॥ ८७८ ॥   
  
कुलान्तके ङकारोभूत्कक्षो निपतितस्तव ॥   
द्वेषोच्चाटनमृत्यूनां प्रयोगास्तत्र सिद्धिदाः ॥ ८७९ ॥   
  
कोट्टके च चकारोभूद्वामकक्षः प्रतिष्ठितः ॥ लब्धा तु   
राक्षसैस्तत्र सिद्धिर्देवजयाभिधा ॥ ८८० ॥   
  
छकारस्य समुत्पत्तिर्गोकर्णे परिकीर्तिता ॥ जठरं पतितं   
यत्र तच्च पीठं महाद्भुतम् ॥ ८८१ ॥   
  
मातुरेश्वरसञ्ज्ञो यो जकारस्तत्र ते बलिः ॥ प्रथमा पतिता   
पीठं शिवमन्त्रप्रकाशकम् ॥ ८८२ ॥   
  
अट्टहासं झकारस्य स्थानं तत्र परा बलिः ॥ पतिता   
तद्गणेशस्य मन्त्रसिद्धिकरं मतम् ॥ ८८३ ॥   
  
विरजस्तु जकारस्य स्थानं तत्र परा बलिः ॥   
समस्तविष्णुमन्त्राणां तत्र सिद्धिरदूरतः ॥ ८८४ ॥   
  
तस्योत्पत्ति राजगृहे बस्तिपातस्तु तत्र ते ॥   
तदधस्तात्क्षुद्रघण्टा पतिता चोपपीठकम् ॥ ८८५ ॥   
  
तद्घण्टिकाभिधं प्रोक्तमिन्द्रजालं प्रसिद्ध्यति ॥   
उपवेदार्थनिष्पतिर्भवेद्राजगृहे तथा ॥ ८८६ ॥   
  
महापथे ठकारोहून्नितम्बः पतितस्तव ॥   
जातिदुष्टैर्द्विजैस्तत्र स्वशरीरं समर्पितम् ॥ ८८७ ॥   
  
पाप्य जन्मान्तरं तैस्तु वेदमार्गप्रलुम्पकाः ॥ अघोराद्याः   
कलौ मार्गाश्चालिता देहसौख्यदाः ॥ ८८८ ॥   
  
डकारोऽभूत्कोल्लगिरौऽजघनं पतितं तव ॥   
समस्तवनदेवानां तत्र सिद्धिरदूरतः ॥ ८८९ ॥   
  
एलापुरे ढकारोभूद्दक्षोरुः पतितस्तव ॥ ८९० ॥   
  
कालेश्वरे णकारोभूद्वामोरुः पतितस्तव ॥   
मृत्युञ्जयायुष्करणमन्त्राः सिद्ध्यन्ति तत्र तु ॥ ८९१ ॥   
  
जयन्ती तु तकारस्य स्थानं जानु निपातितम् ॥ तत्र दक्षो   
जपात्सिद्ध्येर्द्धनुर्वेदो न संशयः ॥ ८९२ ॥   
  
उज्जयिन्यां [पतितमिति शेषः ।] थकारोभूद्वामं जानु तु तत्र   
ते ॥ सिद्ध्यै कवचमन्त्राणामवन्तीति निगद्यते ॥ ८९३ ॥   
  
दस्योत्पत्तिस्तु योगिन्यां तत्र जङ्घा निपातिता ॥ प्। २३६) कौलिका   
वामका मन्त्रास्तत्र सिद्ध्यन्ति नेतरे ॥ ८९४ ॥   
  
धकारोभूत्क्षीरिकायां वामजङ्घा तु तत्र ते ॥ तत्र   
वैतालिका मन्त्राः सिद्धिं यान्ति च शाबराः ॥ ८९५ ॥   
  
हस्तिनापुर उत्पत्तिर्नकारस्य प्रकीर्त्यते ॥ दक्षस्ते पतितो गुल्फो   
नूपुरश्चैव तत्र हि ॥ ८९६ ॥   
  
उपपीठन्तु तज्जातं यत्ख्यातं नूपुरार्णवम् ॥   
पीठोपपीठयोस्तत्र मन्त्राः सिद्ध्यन्ति भास्कराः ॥ ८९७ ॥   
  
उड्डीशाख्यं पकारस्य पीठं तत्र तु वामकः ॥ गुल्फो   
निपतितस्तत्र कृतसाधकसिद्धिदम् ॥ ८९८ ॥   
  
उड्डीशाख्यं महातन्त्रं सिद्धम्भवति तत्र तु ॥ नूपुरः   
पतितो यत्र डामरञ्चोपपीठकम् ॥ ८९९ ॥   
  
प्रयागस्तु फकारस्य स्थानं देहरसोत्र तु ॥ यत्रैव   
पतितस्तत्र दृश्यते श्वेतमृत्तिका ॥ ९०० ॥   
  
गङ्गायमुनयोर्मध्ये पारावारे तथैव च ॥ एवं स्थानेषु   
तेस्थीनि पतितानि द्विजोत्तमैः ॥ ९०१ ॥   
  
कृतानि तानि भूम्यन्तस्तत्र पीठानि जज्ञिरे ॥ गङ्गायाः   
प्राक् च बगलाद्युपपीठं महाद्भुतम् ॥ ९०२ ॥   
  
उत्तरेस्यास्तु चामुण्डाद्युपपीठं महाद्भुतम् ॥   
गङ्गायमुनयोर्मध्ये राजराजेश्वरीश्वरम् ॥ ९०३ ॥   
  
यमुनादक्षिणे कूले भुवनेशी समाश्रिता ॥   
प्रयागोतस्तीर्थराजः पीठराजश्च कथ्यते ॥ ९०४ ॥   
  
षष्ठीशस्तु बकारस्य स्थानं पृष्णिस्तु तत्र ते ॥   
दक्षिणः पतितो देवि पादुकासिद्धिरत्र तु ॥ ९०५ ॥   
  
मायापुरे वामपार्ष्णिः पतितो भस्थलन्तु तत् ॥   
देवदानवगन्धर्वमायाः सिद्ध्यन्ति तत्र तु ॥ ९०६ ॥   
  
मलयाख्ये मकारोभूत्पीठेऽसृग्यत्र तेपतत् ॥   
रक्ताम्बरादिबौधानां मन्त्रसिद्धिस्थलन्तु तत् ॥ ९०७ ॥   
  
श्रीशैले तु यकारोहूत्तत्र पित्तं तवाम्बिके ॥ सर्वमन्त्रास्तत्र   
सिद्धा वैष्णवास्तु विशेषतः ॥ ९०८ ॥   
  
रस्थानन्तु हिमागस्य मेरुनामकशृङ्गकम् ॥ त्वन्मेदः पतितं   
सिद्धेत्स्वर्णाकर्षणभैरवः ॥ ९०९ ॥   
  
लकारस्य समुत्पत्तिर्गिरिपीठे तु यत्र ते ॥ जिह्वाग्रं   
पतितन्तत्र जपाद्वाक्सिद्ध्यति ध्रुवम् ॥ ९१० ॥   
  
माहेन्द्रस्तु वकारस्य स्थानं मज्जापतत्तव ॥ सर्वेषां   
शक्तिमन्त्राणां सिद्धिस्तत्र न संशयः ॥ ९११ ॥   
  
वामनन्तु शकारस्य स्थानमङ्गुष्ठतोभवत् ॥ जपात्तत्र तु   
मुख्यत्वं मन्त्रिषु प्राप्नुयादपि ॥ ९१२ ॥   
  
हिरण्यपुरसम्भूतः षकारो वामतोभवम् ॥ अङ्गुष्ठादेव   
तत्पीठो वाममार्गेधिकोभवत् ॥ ९१३ ॥   
  
पीठे चापि महालक्ष्म्याः सकारोभूद्रुचिस्तव ॥ प्। २३७)   
शरीरात्पतिता तत्र सर्वसिद्धिः प्रजायते ॥ ९१४ ॥   
  
हकारश्चात्रिस्थानेभूद्धमनी तत्र तेपतत् ॥ दृग्गोचरास्तु   
यावन्त्यः सिद्धयस्तत्र संस्थिताः ॥ ९१५ ॥   
  
छायापीठे लकारोभूद्दृष्टा छाया मया तव ॥ सतीवेषं   
तु लब्ध्वाभूच्छायापीठमतस्तु तत् ॥ ९१६ ॥   
  
छत्रपीठे समुत्पन्नः क्षकारः केशपाशकः ॥ यत्र ते   
पतितो देवि तत्र सिद्धिरदूरतः ॥ ९१७ ॥   
  
एतद्देवि मया प्रोक्तं रहस्यं पीठसम्भवम् ॥   
अथान्यत्सम्प्रवक्ष्यामि रहस्यं परमाद्भुतम् ॥ ९१८ ॥   
  
कलौ लुब्धास्तु गुरवः शिष्याः सिद्ध्यभिलाषिणः ॥ तस्मान्न   
सिद्धिः कुत्रापि नाश एव दिनेदिने ॥ ९१९ ॥   
  
वक्ष्यामि सिद्धये तस्मात्सर्वतन्त्रेषु गोपितम् ॥ सुभक्ताय   
सुशिष्याय देयं नान्यत्र कुत्रचित् ॥ ९२० ॥   
  
तारमायारमाकामबीजपूर्वं [ॐ ह्रीं श्रीं क्लीं रामाय   
नमः, अयं मन्त्रश्चातुर्वर्ण्येन जपितः शीघ्रसिद्धिदः   
अथवा ॐ रामाय नमः ब्राह्मणेन ह्रीं रामाय नमः,   
क्षत्रियेण तथा श्रींरामाय नमः, वैश्येन क्लीं रामाय   
नमः, शूद्रेण जपितव्यः ।] तु रामकम् ॥ विप्राद्यैश्च   
चतुर्थ्यन्तं नमोन्तं प्रजपेदिति ॥ ९२१ ॥   
  
वृद्धाद्विप्राद्ग्राह्यमेतदेकदा तन्तु तोषयेत् ॥ सिद्धोयं मन्त्र   
उद्दिष्टो गोप्यं मातरि जारवत् ॥ ९२२ ॥   
  
षडङ्गन्यासमाद्येन बीजेन रचयेत्पुनः ॥   
पूर्वोक्तमातृकाणां तु न्यासमादौ समाचरेत् ॥ ९२३ ॥   
  
गजानने देवयोनौ गणेशस्य च मातृकाः ॥ शाक्तके   
लघुमात्राणां श्रीकण्ठाद्याः शिवादिषु ॥ ९२४ ॥   
  
केशवाद्या विष्णुसूर्यग्रहादौ परिकीर्तिताः ॥ पीठन्यासस्तु   
[अङ्कामपीठाय नमः, शिरसि, आं काशिकापीठाय नमः   
मुखे, इन्नेपालपीठाय नमः दक्षनेत्रे, ईं   
रौद्रपर्वतपीठाय नमः वामनेत्रे उं काश्मीरपीठाय   
नमः दक्षकर्णे । ॐ कान्यकुब्जकपीठाय नमः वामकर्णे ।]   
सर्वत्र कर्तव्यो देहशुद्धये ॥ ९२५ ॥   
  
पूजादिकन्तु प्राग्वत्स्यात्पुरश्चर्या तथैव हि ॥ षट्कर्माणि तु   
तत्स्तोत्रं भक्तस्थाने स्वयं भवेत् ॥ ९२६ ॥   
  
नाश्यस्थाने तथा शत्रुं स्वस्थाने देवतां स्मरेत् ॥ सर्वे   
प्रयोगाः सिद्ध्यन्ति मोक्षमन्ते लभेतसः ॥ ९२७ ॥   
  
नैव त्याज्यस्स्वस्य धर्मः पोष्यवर्गान्प्रपूजयेत् ॥ अप्रियं नैव   
कुर्वीत मातरम्पिरं तथा ॥ ९२८ ॥   
  
देववत्सेवयेदेतद्रहस्यं सम्प्रकाशितम् ॥ मन्त्रप्रदः सदा   
दुःखी मन्त्रग्राही च निर्धनः ॥ ६२९ ॥   
  
भविष्यति कलौ प्रायोऽविवेकाद्गुरुशिष्ययोः ॥ प्। २३८) ज्ञात्वा   
शास्त्रं गुरुं कुर्यात्तदा सुखमवाप्नुयात् ॥ ९३० ॥   
  
इति दीक्षाविधिः प्रोक्तः कुलाचारसमन्वितः ॥ अर्थवादं विना   
देवि किमन्याच्छ्रोतुमिच्छसि ॥ ९३१ ॥   
  
मेरौ शिवप्रणीतेस्मिन्मेरुणा प्रकटीकृते ॥ मेरुभूते च   
तन्त्राणां पुरश्चर्यादिनिर्णयः ॥ ९३२ ॥   
  
इति श्रीमहामायामहाकालानुमते मेरुतन्त्रे शिवप्रणीते   
पुरश्चर्याकौलिकाचारप्रकाशो दशमः ॥ १० ॥   

