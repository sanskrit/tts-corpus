;METADATA
;title{अभिधानचिन्तामणि}
;author{हेमचन्द्राचार्य}
;bookFullName{अभिधानसंग्रहः नाम प्राचीनकोशग्रन्थसमुच्चयः - तत्र (६, ७, ८, ९, १०) श्रीमदाचार्यहेमचन्द्रविरचिताः अभिधानचिन्तामणि-अभिधानचिन्तामणिपरिशिष्ट-अनेकार्थसंग्रह-निघण्टुशेष-लिङ्गानुशासनकोशाः (११) जिनदेवमुनीश्वरविरचितः अभिधानचिन्तामणिशीलोञ्छश्च}
;bookSeriesDetails{}
;editor{Paṇdit Śivadatta and Kāśīnāth Pāndurang Parab}
;editorQualifications{}
;publisher{The Nirṇaya-sāgara press, bombay}
;pressDetails{The Nirṇaya-sāgara press, bombay}
;publicationYear{1896 A.D.}
;dataEntryBy{Navya Sahiti Kasturi}
;dataEntryEmail{kasturinsahiti@gmail.com}
;proofReadBy{Dr. Dhaval Patel}
;proofReaderEmail{drdhaval2785@gmail.com}
;annotatedBy{}
;annotatorEmail{}
;version{0.1.0}
;projectDetails{This project is aimed at creating a database and related software tools to access Indian koshas, both online and offline. The project is funded by generous donation of Shree Ramkrishna Knowledge Fondation, Surat.}
;projectWebPage{http://github.com/sanskrit-kosha/kosha}
;emailTo{drdhaval2785@gmail.com}
;description{}
;shortCode{ABCP}
;funding{Shree Ramkrishna Knowledge Foundation.}
;licence{GNU GPL v3.0}
;credits{1. SRKKF for funding. 2. Google OCR for providing us raw OCR data to work with. 3. Acharya Shri Kailasasagarasuri Gyanamandir (www.kobatirth.org) for providing us the scanned book to digitize. 4. Navya Sahiti Kasturi for spending her valuable time to do data entry of the work. 5. Dr. Dhaval Patel for spending time to proofread the data.}
;dataFormatDetails{See https://github.com/sanskrit-kosha/kosha/blob/master/docs/annotation_thoughts.md for details.}
;editorialChanges{}
;nymic{syno}
;pagenum{true}
;linenum{false}
;chapterArrangements{kanda holds varga.}
;newVerseNumbersAtChangeOf{never}
;newLineNumbersAtChangeOf{never}
;version0.0.1{2 March 2019}
;version0.0.2{29 July 2019}
;version0.0.3{10 August 2019}
;version0.0.4{10 August 2019}
;version0.1.0{10 August 2019}
;version0.2.0{}
;version0.2.1{}
;version0.2.2{}
;version0.3.0{}
;version0.3.1{}
;version0.3.2{}
;version0.3.3{}
;version0.3.4{}
;version0.3.5{}
;version0.3.6{}
;version1.0.0{}
;CONTENT
﻿;p{0001}
;c{श्रीहेमचन्द्राचार्यविरचितः ।}
;c{अभिधानचिन्तामणिः ।}
;preface{
प्रणिपत्यार्हतः सिद्धसाङ्गशब्दानुशासनः ।
रूढयौगिकमिश्राणां नाम्नां मालां तनोम्यहम् ॥ १ ॥
व्युत्पत्तिरहिताः शब्दा रूढा आखण्डलादयः ।
योगोऽन्वयः स तु गुणक्रियासंबन्धसंभवः ॥ २ ॥
गुणतो नीलकण्ठाद्याः क्रियातः स्रष्टृसंनिभाः ।
स्वस्वामित्वादिसंबन्धस्तत्राहुर्नाम तद्वताम् ॥ ३ ॥
;p{0002}
स्वात्पालधनभुग्नेतृपतिमत्वर्थकादयः ।
भूपालो भूधनो भूभुग्भूनेता भूपतिस्तथा ॥ ४ ॥
भूमाँश्चेति कविरूढ्या ज्ञेयोदाहरणावली ।
जन्यात्कृत्कर्तृसृट्स्रष्टृविधातृकरसूसमाः ॥ ५ ॥
जनकाद्योनिजरुहजन्मभूसूत्यणादयः ।
धार्याद्ध्वजास्त्रपाण्यङ्कमौलिभूषणभृन्निभाः ॥ ६ ॥
शालिशेखरमत्वर्थमालिभर्तृधरा अपि ।
भोज्याद्भुगन्धोव्रतलिट्पायिपाशाशनादयः ॥ ७ ॥
पत्युः कान्ताप्रियतमावधूप्रणयिनीनिभाः ।
कलत्राद्वररमणप्रणयीशप्रियादयः ॥ ८ ॥
सख्युः सखिसमा वाह्याद्गामियानासनादयः ।
ज्ञातेः स्वसृदुहित्रात्मजाग्रजावरजादयः ॥ ९ ॥
;p{0003}
आश्रयात्सद्मपर्यायशयवासिसदादयः ।
वध्याद्भिद्द्वेषिजिद्घातिध्रुग्रिपुध्वंसिशासनाः ॥ १० ॥
अप्यन्तकारिदमनदर्पच्छिन्मथनादयः ।
विवक्षितो हि संबन्ध एकतोऽपि पदात्ततः ॥ ११ ॥
प्राक्प्रदर्शितसंबन्धिशब्दा योज्या यथोचितम् ।
दृश्यते खलु वाह्यत्वे वृषस्य वृषवाहनः ॥ १२ ॥
स्वत्वे पुनर्वृषपतिर्धार्यत्वे वृषलाञ्छनः ।
अंशोर्धार्यत्वेंऽशुमाली स्वत्वेंऽशुपतिरंशुमान् ॥ १३ ॥
वध्यत्वेऽहेरहिरिपुर्भोज्यत्वे चाहिभुक्शिखी ।
चिह्नैर्व्यक्तैर्भवेद्व्यक्तेर्जातिशब्दोऽपि वाचकः ॥ १४ ॥
तथाह्यगस्तिपूता दिग्दक्षिणाशा निगद्यते ।
अयुग्विषमशब्दौ त्रिपञ्चसप्तादिवाचकौ ॥ १५ ॥
;p{0004}
त्रिनेत्रपञ्चेषुसप्तपलाशादिषु योजयेत् ।
गुणशब्दो विरोध्यर्थं नञादिरितरोत्तरः ॥ १६ ॥
अभिधत्ते यथा कृष्णः स्यादसितः सितेतरः ।
वार्ध्यादिषु पदे पूर्वे वाडवाग्न्यादिषूत्तरे ॥ १७ ॥
द्वयेऽपि भूभृदाद्येषु पर्यायपरिवर्तनम् ।
एवं परावृत्तिसहा योगाः स्युरिति यौगिकाः ॥ १८ ॥
मिश्राः पुनः परावृत्त्यसहा गीर्वाणसंनिभाः ।
प्रवक्ष्यन्तेऽत्र लिङ्गं तु ज्ञेयं लिङ्गानुशासनात् ॥ १९ ॥
देवाधिदेवाः प्रथमे काण्डे देवा द्वितीयके ।
नरस्तृतीये तिर्यञ्चस्तुर्य एकेन्द्रियादयः ॥ २० ॥
एकेन्द्रियाः पृथिव्यम्बुतेजोवायुमहीरुहः ।
कृमिपीलकलूताद्याः स्युर्द्वित्रिचतुरिन्द्रियाः ॥ २१ ॥
पञ्चेन्द्रियाश्चेभकेकिमत्स्याद्याः स्थलखाम्बुगाः ।
पञ्चेन्द्रिया एव देवा नरा नैरयिका अपि ॥ २२ ॥
नारकाः पञ्चमे साङ्गाः षष्ठे साधारणाः स्फुटम् ।
प्रस्तोष्यन्तेऽव्ययाश्चात्र त्वन्ताथादी न पूर्वगौ ॥ २३ ॥
}
;p{0005}
;k{देवाधिदेवकाण्डः}
अर्हञ्जिनः पारगतस्त्रिकालवित्क्षीणाष्टकर्मापरमेष्ठ्यधीश्वरः ।
शंभुः स्वयंभूर्भगवाज्जगत्प्रभुस्तीर्थंकरस्तीर्थकरो जिनेश्वरः ॥ २४ ॥
स्याद्वाद्यभयदसार्वाः सर्वज्ञः सर्वदर्शिकेवलिनौ ।
देवाधिदेवबोधदपुरुषोत्तमवीतरागाप्ताः ॥ २५ ॥
एतस्यामवसर्पिण्यामृषभोऽजितशंभवौ ।
अभिनन्दनः सुमतिस्ततः पद्मप्रभाभिधः ॥ २६ ॥
सुपार्श्वश्चन्द्रप्रभश्च सुविधिशश्चाथ शीतलः ।
श्रेयांसो वासुपूज्यश्च विमलोऽनन्ततीर्थकृत् ॥ २७ ॥
धर्मः शान्तिः कुंथुररो मल्लिश्च मुनिसुव्रतः ।
नमिर्नेमिः पार्श्वो वीरश्चतुर्विंशतिरर्हताम् ॥ २८ ॥
ऋषभो वृषभः श्रेयाञ्श्रेयांसः स्यादनन्तजिदनन्तः ।
सुविधिस्तु पुष्पदन्तो मुनिसुव्रतसुव्रतौ तुल्यौ ॥ २९ ॥
अरिष्टनेमिस्तु नेमिर्वीरश्चरमतीर्थकृत् ।
महावीरो वर्धमानो देवार्यो ज्ञातनन्दनः ॥ ३० ॥
गणा नवास्यर्षिसंघा एकादश गणाधिपाः ।
इन्द्रभूतिरग्निभूतिर्वायुभूतिश्च गौतमाः ॥ ३१ ॥
व्यक्तः सुधर्मा मण्डितमौर्यपुत्रावकम्पितः ।
अचलभ्राता मेतार्यः प्रभासश्च पृथक्कुलाः ॥ ३२ ॥
केवली चरमो जम्बूस्वाम्यथ प्रभवत्प्रभुः ।
शय्यंभवो यशोभद्रः संभूतविजयस्ततः ॥ ३३ ॥
भद्रबाहुः स्थूलभद्रः श्रुतकेवलिनो हि षट् ।
महागिरिसुहस्त्याद्या वज्रान्ता दशपूर्विणः ॥ ३४ ॥
इक्ष्वाकुकुलसंभूताः स्याद्द्वाविंशतिरर्हताम् ।
मुनिसुव्रतनेमी तु हरिवंशसमुद्भवौ ॥ ३५ ॥
नाभिश्च जितशत्रुश्च जितारिरथ संवरः ।
मेघो धरः प्रतिष्ठश्च महासेननरेश्वरः ॥ ३६ ॥
सुग्रीवश्च दृढरथो विष्णुश्च वसुपूज्यराट् ।
कृतवर्मा सिंहसेनो भानुश्च विश्वसेनराट् ॥ ३७ ॥
सूरः सुदर्शनः कुम्भः सुमित्त्रो विजयस्तथा ।
समुद्रविजयश्चाश्वसेनः सिद्धार्थ एव च ॥ ३८ ॥
मरुदेवा विजया सेना सिद्धार्था च मङ्गला ।
ततः सुसीमा पृथ्वी लक्ष्मणा रामा ततः परम् ॥ ३९ ॥
नन्दा विष्णुर्जया श्यामा सुयशाः सुव्रताचिरा ।
श्रीर्देवी प्रभावती च पद्मा वप्रा शिवा तथा ॥ ४० ॥
वामा त्रिशला क्रमतः पितरो मातरोऽर्हताम् ।
स्याद्गोमुखो महायक्षस्त्रिमुखो यक्षनायकः ॥ ४१ ॥
तुम्बरुः कुसुमश्चापि मातङ्गो विजयोऽजितः ।
ब्रह्मा यक्षेट् कुमारः षण्मुखपातालकिंनराः ॥ ४२ ॥
गरुडो गन्धर्वो यक्षेट् कुबेरो वरुणोऽपि च ।
भृकुटिर्गोमेधः पार्श्वो मातङ्गोऽर्हदुपासकाः ॥ ४३ ॥
चक्रेश्वर्यजितबला दुरितारिश्च कालिका ।
महाकाली श्यामा शान्ता भृकुटिश्च सुतारका ॥ ४४ ॥
अशोका मानवी चण्डा विदिता चाङ्कुशा तथा ।
कंदर्पा निर्वाणी बला धारिणी धरणप्रिया ॥ ४५ ॥
नरदत्ताथ गान्धार्यम्बिका पद्मावती तथा ।
सिद्धायिका चेति जैन्यः क्रमाच्छासनदेवताः ॥ ४६ ॥
वृषो गजोऽश्वः प्लवगः क्रौञ्चोऽब्जं स्वस्तिकः शशी ।
मकरः श्रीवत्सः खड्गी महिषः सूकरस्तथा ॥ ४७ ॥
श्येनो वज्रं मृगश्छागो नन्द्यावर्तो घटोऽपि च ।
कूर्मो नीलोत्पलं शङ्खः फणी सिंहोऽर्हतां ध्वजाः ॥ ४८ ॥
रक्तौ च पद्मप्रभवासुपूज्यौ शुक्लौ तु चन्द्रप्रभपुष्पदन्तौ ।
कृष्णौ पुनर्नेमिमुनी विनीलौ श्रीमल्लिपार्श्वौ कनकत्विषोऽन्ये ॥ ४९ ॥
उत्सर्पिण्यामतीतायां चतुर्विंशतिरर्हताम् ।
केवलज्ञानी निर्वाणी सागरोऽथ महायशाः ॥ ५० ॥
विमलः सर्वानुभूतिः श्रीधरो दत्ततीर्थकृत् ।
दामोदरः सुतेजाश्च स्वाम्यथो मुनिसुव्रतः ॥ ५१ ॥
;p{0006}
सुमतिः शिवगतिश्चैवात्यागोऽथ निमीश्वरः ।
अनिलो यशोधराख्यः कृतार्थोऽथ जिनेश्वरः ॥ ५२ ॥
शुद्धमतिः शिवकरः स्यन्दनश्चाथ संप्रतिः ।
भाविन्यां तु पद्मनाभः शूरदेवः सुपार्श्वकः ॥ ५३ ॥
स्वयंप्रभश्च सर्वानुभूतिर्देवश्रुतोदयौ ।
पेढालः पोट्टिलश्चापि शतकीर्तिश्च सुव्रतः ॥ ५४ ॥
अममो निष्कषायश्च निष्पुलाकोऽथ निर्ममः ।
चित्रगुप्तः समाधिश्च संवरश्च यशोधरः ॥ ५५ ॥
विजयो मल्लदेवौ चानन्तवीर्यश्च भद्रकृत् ।
एवं सर्वावसर्पिण्युत्सर्पिणीषु जिनोत्तमाः ॥ ५६ ॥
तेषां च देहोऽद्भुतरूपगन्धो निरामयः स्वेदमलोज्झितश्च ।
श्वासोऽब्जगन्धो रुधिरामिषं तु गोक्षीरधाराधवलं ह्यविस्रम् ॥ ५७ ॥
आहारनीहारविधिस्त्वदृश्यश्चत्वार एतेऽतिशयाः सहोत्थाः ।
क्षेत्रे स्थितिर्योजनमात्रकेऽपि नृदेवतिर्यग्जनकोटिकोटेः ॥ ५८ ॥
वाणी नृतिर्यक्सुरलोकभाषासंवादिनी योजनगामिनी च ।
भामण्डलं चारु च मौलिपृष्ठे विडम्बिताहर्पतिमण्डलश्रीः ॥ ५९ ॥
साग्रे च गव्यूतिशतद्वये रुजावैरेतयो मार्यतिवृष्ट्यवृष्टयः ।
दुर्भिक्षमन्यस्वकचक्रतो भयं स्यान्नैत एकादश कर्मघातजाः ॥ ६० ॥
खे धर्मचक्रं चमराः सपादपीठं मृगेन्द्रासनमुज्ज्वलं च ।
छत्त्रत्रयं रत्नमयध्वजोऽङ्घ्रिन्यासे च चामीकरपङ्कजानि ॥ ६१ ॥
वप्रत्रयं चारु चतुर्मुखाङ्गताश्चैत्यद्रुमोऽधोवदनाश्च कण्टकाः ।
द्रुमानतिर्दुन्दुभिनाद उच्चकैर्वातोऽनुकूलः शकुनाः प्रदक्षिणाः ॥ ६२ ॥
गन्धाम्बुवर्षं बहुवर्णपुष्पवृष्टिः कचश्मश्रुनखाप्रवृद्धिः ।
चतुर्विधा मर्त्यनिकायकोटिर्जघन्यभावादपि पार्श्वदेशे ॥ ६३ ॥
क्रतूनामिन्द्रियार्थानामनुकूलत्वमित्यमी ।
एकोनविंशतिर्दैव्याश्चतुस्त्रिंशच्च मीलिताः ॥ ६४ ॥
संस्कारवत्त्वमौदार्यमुपचारपरीतता ।
मेघनिर्घोषगाम्भीर्यं प्रतिनादविधायिता ॥ ६५ ॥
दक्षिणत्वमुपनीतरागत्वं च महार्थता ।
अव्याहतत्वं शिष्टत्वं संशयानमसंभवः ॥ ६६ ॥
निराकृतान्योत्तरत्वं हृदयंगमितापि च ।
मिथः साकाङ्क्षता प्रस्तावौचित्यं तत्त्वनिष्ठता ॥ ६७ ॥
अप्रकीर्णप्रसृतत्वमस्वश्लाघान्यनिन्दिता ।
आभिजात्यमतिस्निग्धमधुरत्वं प्रशस्यता ॥ ६८ ॥
अमर्मवेधितौदार्यं धर्मार्थप्रतिबद्धता ।
कारकाद्यविपर्यासो विभ्रमादिवियुक्तता ॥ ६९ ॥
चित्रकृत्त्वमद्भुतत्वं तथानतिविलम्बिता ।
अनेकजातिवैचित्र्यमारोपितविशेषिता ॥ ७० ॥
सत्त्वप्रधानता वर्णपदवाक्यविविक्तता ।
अव्युच्छित्तिरखेदित्वं पञ्चविंशच्च वाग्गुणाः ॥ ७१ ॥
अन्तराया दानलाभवीर्यभोगोपभोगगाः ।
हासो रत्यरती भीतिर्जुगुप्सा शोक एव च ॥ ७२ ॥
कामो मिथ्यात्वमज्ञानं निद्रा चाविरतिस्तथा ।
रोगो द्वेषश्च नो दोषास्तेषामष्टादशाप्यमी ॥ ७३ ॥
महानन्दोऽमृतं सिद्धिः कैवल्यमपुनर्भवः ।
शिवं निःश्रेयसं श्रेयो निर्वाणं ब्रह्म निर्वृतिः ॥ ७४ ॥
महोदयः सर्वदुःखक्षयो निर्याणमक्षरम् ।
मुक्तिर्मोक्षोऽपवर्गोऽथ मुमुक्षुः श्रमणो यतिः ॥ ७५ ॥
वाचंयमो व्रती साधुरनगार ऋषिर्मुनिः ।
निर्ग्रन्थो भिक्षुरस्य स्वं तपोयोगशमादयः ॥ ७६ ॥
मोक्षोपायो योगो ज्ञानं श्रद्धानं चरणात्मकः ।
अभाषणं पुनर्मौनं गुरुर्धर्मोपदेशकः ॥ ७७ ॥
;p{0007}
अनुयोगकृदाचार्य उपाध्यायस्तु पाठकः ।
अनूचानः प्रवचने साङ्गेऽधीती गणिश्च सः ॥ ७८ ॥
शिष्यो विनेयोऽन्तेवासी शैक्षः प्राथमकल्पिकः ।
सतीर्थ्यास्त्वेकगुरवो विवेकः पृथगात्मता ॥ ७९ ॥
एकब्रह्मव्रताचारा मिथः सब्रह्मचारिणः ।
स्यात्पारम्पर्यमाम्नायः संप्रदायो गुरुक्रमः ॥ ८० ॥
व्रतादानं परिव्रज्या तपस्या नियमस्थितिः ।
अहिंसासूनृतास्तेयब्रह्माकिंचनता यमाः ॥ ८१ ॥
नियमाः शौचसंतोषौ स्वाध्यायतपसी अपि ।
देवताप्रणिधानं च करणं पुनरासनम् ॥ ८२ ॥
प्राणायामः प्राणयमः श्वासप्रश्वासरोधनम् ।
प्रत्याहारस्त्विन्द्रियाणां विषयेभ्यः समाहृतिः ॥ ८३ ॥
धारणा तु क्वचिद्ध्येये चित्तस्य स्थिरबन्धनम् ।
ध्यानं तु विषये तस्मिन्नेकप्रत्ययसंततिः ॥ ८४ ॥
समाधिस्तु तदेवार्थमात्राभासनरूपकम् ।
एवं योगो यमाद्यङ्गैरष्टभिः संमतोऽष्टधा ॥ ८५ ॥
श्वःश्रेयसं शुभशिवे कल्याणं श्वोवसीयसं श्रेयः ।
क्षेमं भावुकभविककुशलमङ्गलभद्रमद्रशस्तानि ॥ ८६ ॥
;c{इत्याचार्यहेमचन्द्रविरचितायामभिधानचिन्तामणौ नाममालायां देवाधिदेवकाण्डः प्रथमः ॥ १ ॥}
;k{देवकाण्डः}
स्वर्गस्त्रिविष्टपं द्योदिवौ भुविस्तविषताविषौ नाकः ।
गौस्त्रिदिवमूर्ध्वलोकः सुरालयस्तत्सदस्त्वमराः ॥ ८७ ॥
देवाः सुपर्वसुरनिर्जरदेवतर्भुबर्हिर्मुखानिमिषदैवतनाकिलेखाः ।
वृन्दारकाः सुमनसस्त्रिदशा अमर्त्याः स्वाहास्वधाक्रतुसुधाभुज आदितेयाः ॥ ८८ ॥
गीर्वाणा मरुतोऽस्वप्ना विबुधा दानवारयः ।
तेषां यानं विमानोऽन्धः पीयूषममृतं सुधा ॥ ८९ ॥
असुरा नागास्तडितः सुपर्णका वह्नयोऽनिलाः स्तनिताः ।
उदधिद्वीपदिशो दश भवनाधीशाः कुमारान्ताः ॥ ९० ॥
स्युः पिशाचा भूता यक्षा राक्षसाः किंनरा अपि ।
किंपुरुषा महोरगा गन्धर्वाश्चान्तरा अमी ॥ ९१ ॥
ज्योतिष्काः पञ्च चन्द्रार्कग्रहनक्षत्रतारकाः ।
वैमानिकाः पुनः कल्पभवा द्वादश ते त्वमी ॥ ९२ ॥
सौधर्मेशानसनत्कुमारमाहेन्द्रब्रह्मलान्तकजाः ।
शुक्रसहस्रारानतप्राणतजा आरणाच्युतजाः ॥ ९३ ॥
कल्पातीता नव ग्रैवेयकाः पञ्च त्वनुत्तराः ।
निकायभेदादेवं स्युर्देवाः किल चतुर्विधाः ॥ ९४ ॥
आदित्यः सवितार्यमा खरसहस्रोष्णांशुरंशू रवि-
र्मार्तण्डस्तरणिर्गभस्तिररुणो भानुर्नभोऽहर्मणिः ।
सूर्योऽर्कः किरणो भगो ग्रहपुषः पूषा पतङ्गः खगो
मार्ताण्डो यमुनाकृतान्तजनकः प्रद्योतनस्तापनः ॥ ९५ ॥
;p{0008}
ब्रध्नो हंसश्चित्रभानुर्विवस्वान्सूरस्त्वष्टा द्वादशात्मा च हेलिः ।
मित्रो ध्वान्तारातिरब्जांशुहस्तश्चक्राब्जाहर्बान्धवः सप्तसप्तिः ॥ ९६ ॥
दिवादिनाहर्दिवसप्रभाविभाभासः करः स्यान्मिहिरो विरोचनः ।
ग्रहाब्जिनीगोद्युपतिर्विकर्तनो हरिः शुचीनौ गगनाद्ध्वजाध्वगौ ॥ ९७ ॥
हरिदश्वो जगत्कर्मसाक्षी भास्वान्विभावसुः ।
त्रयीतनुर्जगच्चक्षुस्तपनोऽरुणसारथिः ॥ ९८ ॥
रोचिरुस्ररुचिशोचिरंशुगो ज्योतिरर्चिरुपधृत्यभीशवः ।
प्रग्रहः शुचिमरीचिदीप्तयो धामकेतुघृणिरश्मिपृश्नयः ॥ ९९ ॥
पाददीधितिकरद्युतिद्युतो रुग्विरोककिरणत्विषित्विषः ।
भाःप्रभावसुगभस्तिभानवो भा मयूखमहसी छविर्विभा ॥ १०० ॥
प्रकाशस्तेज उद्योत आलोको वर्च आतपः ।
मरीचिका मृगतृष्णा मण्डलं तूपसूर्यकम् ॥ १०१ ॥
परिधिः परिवेषश्च सूरसूतस्तु काश्यपिः ।
अनूरुर्विनतासूनुररुणो गरुडाग्रजः ॥ १०२ ॥
रेवन्तस्त्वर्करेतोजः प्लवगो हयवाहनः ।
अष्टादश माठराद्याः सवितुः परिपार्श्वकाः ॥ १०३ ॥
चन्द्रमाः कुमुदबान्धवो दशश्वेतवाज्यमृतसूस्तिथिप्रणीः ।
कौमुदीकुमुदिनीभदक्षजारोहिणीद्विजनिशौषधीपतिः ॥ १०४ ॥
जैवातृकोऽब्जश्च कलाशशैणच्छायाभृदिन्दुर्विधुरत्रिदृग्जः ।
राजा निशो रत्नकरौ च चन्द्रः सोमोऽमृतश्वेतहिमद्युतिर्ग्लौः ॥ १०५ ॥
षोडशोंऽशः कला चिह्नं लक्षणं लक्ष्म लाञ्छनम् ।
अङ्कः कलङ्कोऽभिज्ञानं चन्द्रिका चन्द्रगोलिका ॥ १०६ ॥
चन्द्रातपः कौमुदी च ज्योत्स्ना बिम्बं तु मण्डलम् ।
नक्षत्रं तारका ताराज्योतिषी भमुडु ग्रहः ॥ १०७ ॥
धिष्ण्यमृक्षमथाश्विन्यश्वकिनी दस्रदेवता ।
अश्वयुग्वालिनी चाथ भरणी यमदेवता ॥ १०८ ॥
कृत्तिका बहुलाश्चाग्निदेवा ब्राह्मी तु रोहिणी ।
मृगशीर्षं मृगशिरो मार्गश्चान्द्रमसं मृगः ॥ १०९ ॥
इल्वलास्तु मृगशिरःशिरस्थाः पञ्च तारकाः ।
आर्द्रा तु कालिनी रौद्री पुनर्वसू तु यामकौ ॥ ११० ॥
आदित्यौ च पुष्पस्तिष्यः सिध्यश्च गुरुदैवतः ।
सार्पोऽश्लेषा मघा पित्र्या फाल्गुनी योनिदेवता ॥ १११ ॥
सा तूत्तरार्यमदेवा हस्तः सवितृदैवतः ।
त्वाष्ट्री चित्रानिली स्वातिर्विशाखेन्द्राग्निदेवताः ॥ ११२ ॥
;p{0009}
राधानुराधा तु मैत्त्री ज्येष्ठैन्द्री मूल आस्रपः ।
पूर्वाषाढा तु सोत्तरा स्याद्वैश्वी श्रवणः पुनः ॥ ११३ ॥
हरिदेवः श्रविष्ठा तु धनिष्ठा वसुदेवता ।
वारुणी तु शतभिषगजाहिर्बुध्नदेवताः ॥ ११४ ॥
पूर्वोत्तरा भाद्रपदा द्वय्यः प्रोष्ठपदाश्च ताः ।
रेवती तु पौष्णं दाक्षायण्यः सर्वाः शशिप्रियाः ॥ ११५ ॥
राशीनामुदयो लग्नं मेषप्रभृतयस्तु ते ।
आरो वक्रो लोहिताङ्गो मङ्गलोऽङ्गारकः कुजः ॥ ११६ ॥
आषाढाभूर्नवार्चिश्च बुधः सौम्यः प्रहर्षुलः ।
ज्ञः पञ्चार्चिः श्रविष्ठाभूः श्यामाङ्गो रोहिणीसुतः ॥ ११७ ॥
बृहस्पतिः सुराचार्यो जीवश्चित्रशिखण्डिजः ।
वाचस्पतिर्द्वादशार्चिर्धिषणः फाल्गुनीभवः ॥ ११८ ॥
गीर्बृहत्योः पतिरुतथ्यानुजाङ्गिरसौ गुरुः ।
शुक्रो मघाभवः काव्य उशना भार्गवः कविः ॥ ११९ ॥
षोडशार्चिर्दैत्यगुरुर्धिष्ण्यः शनैश्चरः शनिः ।
छायासुतोऽसितः सौरिः सप्तार्ची रेवतीभवः ॥ १२० ॥
मन्दः क्रोडो नीलवासाः स्वर्भाणुस्तु विधुंतुदः ।
तमो राहुः सैंहिकेयो भरणीभूरथाहिकः ॥ १२१ ॥
अश्लेषाभूः शिखी केतुर्ध्रुवस्तूत्तानपादजः ।
अगस्त्योऽगस्तिः पीताब्धिर्वातापिद्विड्घटोद्भवः ॥ १२२ ॥
मैत्त्रावरुणिराग्नेय और्वशेयाग्निमारुतौ ।
लोपामुद्रा तु तद्भार्या कौषीतकी वरप्रदा ॥ १२३ ॥
मरीचिप्रमुखाः सप्तर्षयश्चित्रशिखण्डिनः ।
पुष्पदन्तौ पुष्पवन्तावेकोक्त्या शशिभास्करौ ॥ १२४ ॥
राहुग्रसोऽर्केन्द्वोर्ग्रह उपराग उपप्लवः ।
उपलिङ्गं त्वरिष्टं स्यादुपसर्ग उपद्रवः ॥ १२५ ॥
अजन्यमीतिरुत्पातो वह्न्युत्पात उपाहितः ।
स्यात्कालः समयो दिष्टानेहसौ सर्वमूषकः ॥ १२६ ॥
कालो द्विविधोऽवसर्पिण्युत्सर्पिणीविभेदतः ।
सागरकोटिकोटीनां विंशत्या स समाप्यते ॥ १२७ ॥
अवसर्पिण्यां षडरा उत्सर्पिण्यां त एव विपरीताः ।
एवं द्वादशभिररैर्विवर्तते कालचक्रमिदम् ॥ १२८ ॥
तत्रैकान्तसुषमारश्चतस्रः कोटिकोटयः ।
सागराणां सुषमा तु तिस्रस्तूत्कोटिकोटयः ॥ १२९ ॥
सुषमदुःषमा ते द्वे दुःषमसुषमा पुनः ।
सैका सहस्रैर्वर्षाणां द्विचत्वारिंशतोनिता ॥ १३० ॥
अथ दुःषमैकविंशतिरब्दसहस्राणि तावती तु स्यात् ।
एकान्तदुःषमापि ह्येतत्संख्याः परेऽपि विपरीताः ॥ १३१ ॥
प्रथमेऽरत्रये मर्त्यास्त्रिद्व्येकपल्यजीविताः ।
त्रिद्व्येकगव्यूत्युच्छ्रायास्त्रिद्व्येकदिनभोजनाः ॥ १३२ ॥
कल्पद्रुफलसंतुष्टाश्चतुर्थे त्वरके नराः ।
पूर्वकोट्यायुषः पञ्चधनुःशतसमुच्छ्रयाः ॥ १३३ ॥
पञ्चमे तु वर्षशतायुषः सप्तकरोच्छ्रयाः ।
षष्ठे पुनः षोडशाब्दायुषो हस्तसमुच्छ्रयाः ॥ १३४ ॥
एकान्तदुःखप्रचिता उत्सर्पिण्यामपीदृशाः ।
पञ्चानुपूर्व्या विज्ञेया अरेषु किल षट्स्वपि ॥ १३५ ॥
अष्टादश निमेषास्तु काष्ठा काष्ठाद्वयं लवः ।
कला तैः पञ्चदशभिर्लेशस्तद्द्वितयेन च ॥ १३६ ॥
क्षणस्तैः पञ्चदशभिः क्षणैः षड्भिस्तु नाडिका ।
सा धारिका च घटिका मुहूर्तस्तद्द्वयेन च ॥ १३७ ॥
त्रिंशता तैरहोरात्रस्तत्राहर्दिवसो दिनम् ।
दिवं द्युर्वासरो घस्रः प्रभातं स्यादहर्मुखम् ॥ १३८ ॥
व्युष्टं विभातं प्रत्यूषं कल्यप्रत्युषसी उषः ।
काल्यं मध्याह्नस्तु दिवामध्यं मध्यंदिनं च सः ॥ १३९ ॥
दिनावसानमुत्सूरो विकालसबली अपि ।
सायं संध्या तु पितृसूस्त्रिसंध्यं तूपवैणवम् ॥ १४० ॥
श्राद्धकालस्तु कुतपोऽष्टमो भागो दिनस्य यः ।
निशा निशीथिनी रात्रिः शर्वरी क्षणदा क्षपा ॥ १४१ ॥
त्रियामा यामिनी भौती तमी तमा विभावरी ।
रजनी वसतिः श्यामा वासतेयी तमस्विनी ॥ १४२ ॥
;p{0010}
उषा दोषेन्दुकान्ताथ तमिस्रा दर्शयामिनी ।
ज्यौत्स्नी तु पूर्णिमारात्रिर्गणरात्रो निशागणः ॥ १४३ ॥
पक्षिणी पक्षतुल्याभ्यामहोभ्यां वेष्टिता निशा ।
गर्भकं रजनीद्वन्द्वं प्रदोषो रजनीमुखम् ॥ १४४ ॥
यामः प्रहरो निशीथस्त्वर्धरात्रो महानिशा ।
उच्चन्द्रस्त्वपररात्रस्तमिस्रं तिमिरं तमः ॥ १४५ ॥
ध्वान्तं भूछायान्धकारं तमसं समवान्धतः ।
तुल्यनक्तंदिने काले विषुवद्विषुवं च तत् ॥ १४६ ॥
पञ्चदशाहोरात्रः स्यात्पक्षः स बहुलोऽसितः ।
तिथिः पुनः कर्मवाटी प्रतिपत्पक्षतिः समे ॥ १४७ ॥
पञ्चदश्यौ यज्ञकालौ पक्षान्तौ पर्वणी अपि ।
तत्पूर्वमूलं भूतेष्टापञ्चदश्योर्यदन्तरम् ॥ १४८ ॥
स पर्व संधिः प्रतिपत्पञ्चदश्योर्यदन्तरम् ।
पूर्णिमा पौर्णमासी सा राका पूर्णे निशाकरे ॥ १४९ ॥
कलाहीने त्वनुमतिर्मार्गशीर्ष्याग्रहायणी ।
अमामावस्यमावस्या दर्शसूर्येन्दुसंगमः ॥ १५० ॥
अमावास्यामावासी च सा नष्टेन्दुः कुहुः कुहूः ।
दृष्टेन्दुस्तु सिनीवाली भूतेष्टा तु चतुर्दशी ॥ १५१ ॥
पक्षो मासो वत्सरादिर्मार्गशीर्षः सहः सहाः ।
आग्रहायणिकश्चाथ पौषस्तैषः सहस्यवत् ॥ १५२ ॥
माघस्तपाः फाल्गुनस्तु फाल्गुनिकस्तपस्यवत् ।
चैत्रो मधुश्चैत्रिकश्च वैशाखे राधमाधवौ ॥ १५३ ॥
ज्येष्ठस्तु शुक्रोऽथाषाढः शुचिः स्याच्छ्रावणो नभाः ।
श्रावणिकोऽथ नभस्यः प्रोष्ठभाद्रपरः पदः ॥ १५४ ॥
भाद्रश्चाप्याश्विने त्वाश्वयुजेषावथ कार्तिकः ।
कार्तिकिको बाहुलोर्जौ द्वौ द्वौ मार्गादिकावृतुः ॥ १५५ ॥
हेमन्तः प्रशलो रौद्रोऽथ शैषशिशिरौ समौ ।
वसन्त इष्यः सुरभिः पुष्पकालो बलाङ्गकः ॥ १५६ ॥
उष्ण उष्णागमो ग्रीष्मो निदाघस्तप ऊष्मकः ।
वर्षास्तपात्ययः प्रावृण्मेघकालागमौ क्षरी ॥ १५७ ॥
शरद्घनात्ययोऽयनं शिशिराद्यैस्त्रिभिस्त्रिभिः ।
अयने द्वे गतिरुदग्दक्षिणार्कस्य वत्सरः ॥ १५८ ॥
स संपर्यनूद्भ्यो वर्षं हायनोऽब्दं समाः शरत् ।
भवेत्पैत्रं त्वहोरात्रं मासेनाब्देन दैवतम् ॥ १५९ ॥
दैवे युगसहस्रे द्वे ब्रह्मं कल्पौ तु तौ नृणाम् ।
मन्वन्तरं तु दिव्यानां युगानामेकसप्ततिः ॥ १६० ॥
कल्पो युगान्तः कल्पान्तः संहारः प्रलयः क्षयः ।
संवर्तः परिवर्तश्च समसुप्तिर्जिहानकः ॥ १६१ ॥
तत्कालस्तु तदात्वं स्यात्तज्जं सांदृष्टिकं फलम् ।
आयतिस्तूत्तरः काल उदर्कस्तद्भवं फलम् ॥ १६२ ॥
व्योमान्तरिक्षं गगनं घनाश्रयो विहाय आकाशमनन्तपुष्करे ।
अभ्रं सुराभ्रोडुमरुत्पथोऽम्बरं खं द्योदिवौ विष्णुपदं वियन्नभः ॥ १६३ ॥
नभ्राट्तडित्वान्मुदिरो घनाघनोऽभ्रं धूमयोनिस्तनयित्नुमेघाः ।
जीमूतपर्जन्यबलाहका घनो धाराधरो वाहदमुग्धरा जलात् ॥ १६४ ॥
कादम्बिनी मेघमाला दुर्दिनं मेघजं तमः ।
आसारो वेगवान्वर्षो वातास्तं वारि शीकरः ॥ १६५ ॥
वृष्ट्यां वर्षणवर्षे तद्विघ्ने ग्राहग्रहाववात् ।
घनोपलस्तु करकः काष्ठाशा दिग्धरित्ककुप् ॥ १६६ ॥
पूर्वा प्राची दक्षिणापाची प्रतीची तु पश्चिमा ।
अपराथोत्तरोदीची विदिक्चोपदिशं प्रदिक् ॥ १६७ ॥
दिश्यं दिग्भववस्तुन्यपागपाचीनमुदगुदीचीनम् ।
प्राक्प्राचीनं च समे प्रत्यक्तु स्यात्प्रतीचीनम् ॥ १६८ ॥
;p{0011}
तिर्यग्दिशां तु पतय इन्द्राग्नियमर्नैर्ॠताः ।
वरुणो वायुकुबेरावीशानश्च यथाक्रमम् ॥ १६९ ॥
ऐरावतः पुण्डरीको वामनः कुमुदोऽञ्जनः ।
पुष्पदन्तः सार्वभौमः सुप्रतीकश्च दिग्गजाः ॥ १७० ॥
इन्द्रो हरिर्दुश्च्यवनोऽच्युताग्रजो वज्री विडौजा मघवान्पुरंदरः ।
प्राचीनबर्हिः पुरुहूतवासवौ संक्रन्दनाखण्डलमेघवाहनाः ॥ १७१ ॥
सुत्रामवास्तोष्पतिदल्मिशक्रा वृषा शुनासीरसहस्रनेत्रौ ।
पर्जन्यहर्यश्वॠभुक्षिबाहुदन्तेयवृद्धश्रवसस्तुराषाट् ॥ १७२ ॥
सुरर्षभस्तपस्तक्षो जिष्णुर्वरशतक्रतुः ।
कौशिकः पूर्वदिग्देवाप्सरःस्वर्गशचीपतिः ॥ १७३ ॥
पृतनाषाडुग्रधन्वा मरुत्वान्मघवास्य तु ।
द्विषः पाकोऽद्रयो वृत्रः पुलोमा नमुचिर्बलः ॥ १७४ ॥
जम्भः प्रिया शचीन्द्राणी पौलोमी जयवाहिनी ।
तनयस्तु जयन्तः स्याज्जयदत्तो जयश्च सः ॥ १७५ ॥
सुता जयन्ती तविषी ताविष्युच्चैःश्रवा हयः ।
मातलिः सारथिर्देवनन्दी द्वाःस्थो गजः पुनः ॥ १७६ ॥
ऐरावणोऽभ्रमातङ्गश्चतुर्दन्तोऽर्कसोदरः ।
ऐरावतो हस्तिमल्लः श्वेतगजोऽभ्रमुप्रियः ॥ १७७ ॥
वैजयन्तौ तु प्रासादध्वजौ पुर्यमरावती ।
सरो नन्दीसरः पर्षत्सुधर्मा नन्दनं वनम् ॥ १७८ ॥
वृक्षः कल्पः पारिजातो मन्दारो हरिचन्दनः ।
संतानश्च धनुर्देवायुधं तदृजु रोहितम् ॥ १७९ ॥
दीर्घर्ज्वैरावतं वज्रं त्वशनिर्ह्रादिनी स्वरुः ।
शतकोटिः पविः शम्बो दम्भोलिर्भिदुरं भिदुः ॥ १८० ॥
व्याधामः कुलिशोऽस्यार्चिरतिभीः स्फुर्जथुर्ध्वनिः ।
स्वर्वैद्यावश्विनीपुत्रावश्विनौ वडवासुतौ ॥ १८१ ॥
नासिक्यावर्कजौ दस्रौ नासत्यावब्धिजौ यमौ ।
विश्वकर्मा पुनस्त्वष्टा विश्वकृद्देववर्धकिः ॥ १८२ ॥
स्वःस्वर्गिवध्वोऽप्सरसः स्वर्वेश्या उर्वशीमुखाः ।
हाहादयस्तु गन्धर्वा गान्धर्वा देवगायनाः ॥ १८३ ॥
यमः कृतान्तः पितृदक्षिणाशाप्रेतात्पतिर्दण्डधरोऽर्कसूनुः ।
कीनाशमृत्यू समवर्तिकालौ शीर्णाङ्घ्रिहर्यन्तकधर्मराजाः ॥ १८४ ॥
यमराजः श्राद्धदेवः शमनो महिषध्वजः ।
कालिन्दीसोदरश्चापि धूमोर्णा तस्य वल्लभा ॥ १८५ ॥
पुरी पुनः संयमनी प्रतीहारस्तु वैध्यतः ।
दासौ चण्डमहाचण्डौ चित्रगुप्तश्च लेखकः ॥ १८६ ॥
स्याद्राक्षसः पुण्यजनो नृचक्षा यात्वाशरः कौणपयातुधानौ ।
रात्रिंचरो रात्रिचरः पलादः कीनाशरक्षो निकसात्मजाश्च ॥ १८७ ॥
क्रव्यात्कर्बुरनैर्ॠताक्सृक्पो वरुणस्त्वर्णवमन्दिरः प्रचेताः ।
जलयादःपतिपाशिमेघनादा जलकान्तारः स्यात्परंजनश्च ॥ १८८ ॥
श्रीदः सितोदरकुहेशसखाः पिशाचकीछावसुस्त्रिशिर ऐलबिलैकपिङ्गाः ।
पौलस्त्यवैश्रवणरत्नकराः कुबेरयक्षौ नृधर्मधनदौ नरवाहनश्च ॥ १८९ ॥
कैलासौका यक्षधननिधिकिंपुरुषेश्वराः ।
विमानं पुष्पकं चैत्ररथं वनं पुरी प्रभा ॥ १९० ॥
;p{0012}
अलका वस्वोकसारा सुतोऽस्य नलकूवरः ।
वित्तं रिक्थं स्वापतेयं राः सारं विभवो वसु ॥ १९१ ॥
द्युम्नं द्रव्यं पृक्थमृक्थं स्वमृणं द्रविणं धनम् ।
हिरण्यार्थौ निधानं तु कुनाभिः शेवधिर्निधिः ॥ १९२ ॥
महापद्मश्च पद्मश्च शङ्खो मकरकच्छपौ ।
मुकुन्दकुन्दनीलाश्च खर्वश्च निधयो नव ॥ १९३ ॥
यक्षः पुण्यजनो राजा गुह्यको वटवास्यपि ।
किंनरस्तु किंपुरुषस्तुरंगवदनो मयुः ॥ १९४ ॥
शंभुः शर्वः स्थाणुरीशान ईशो रुद्रोड्डीशौ वामदेवो वृषाङ्कः ।
कण्ठेकालः शंकरो नीलकण्ठः श्रीकण्ठोग्रौ धूर्जटिर्भीमभर्गौ ॥ १९५ ॥
मृत्युंजयः पञ्चमुखोऽष्टमूर्तिः श्मशानवेश्मा गिरिशो गिरीशः ।
षण्ढः कपर्दीश्वर ऊर्ध्वलिङ्ग एकत्रिदृग्भालदृगेकपादः ॥ १९६ ॥
मृडोऽट्टहासी घनवाहनोऽहिर्बुध्नो विरूपाक्षविषान्तकौ च ।
महाव्रती वह्निहिरण्यरेताः शिवोऽस्थिधन्वा पुरुषास्थिमाली ॥ १९७ ॥
स्याव्द्योमकेशः शिपिविष्टभैरवौ दिक्कृत्तिवासा भवनीललोहितौ ।
सर्वज्ञनाट्यप्रियखण्डपर्शवो महापरा देवनटेश्वरा हरः ॥ १९८ ॥
पशुप्रमथभूतोमापतिः पिङ्गजटेक्षणः ।
पिनाकशूलखट्वाङ्गगङ्गाहीन्दुकपालभृत् ॥ १९९ ॥
गजपूषपुरानङ्गकालान्धकमखासुहृत् ।
कपर्दोऽस्य जटाजूटः खट्वाङ्गस्तु सुखंसुणः ॥ २०० ॥
पिनाकं स्यादाजगवमजकावं च तद्धनुः ।
ब्राह्म्याद्या मातरः सप्त प्रमथाः पार्षदा गणाः ॥ २०१ ॥
लघिमा वशितेशित्वं प्राकाम्यं महिमाणिमा ।
यत्र कामावसायित्वं प्राप्तिरैश्वर्यमष्टधा ॥ २०२ ॥
गौरी काली पार्वती मातृमातापर्णा रुद्राण्यम्बिका त्र्यम्बकोमा ।
दुर्गा चण्डी सिंहयाना मृडानीकात्यायन्यौ दक्षजार्या कुमारी ॥ २०३ ॥
सती शिवा महादेवी शर्वाणी सर्वमङ्गला ।
भवानी कृष्णमैनाकस्वसा मेनाद्रिजेश्वरा ॥ २०४ ॥
निशुम्भशुम्भमहिषमर्दिनी भूतनायिका ।
तस्याः सिंहो मनस्तात्नः सख्यौ तु विजया जया ॥ २०५ ॥
चामुण्डा चर्चिका चर्ममुण्डा मार्जारकर्णिका ।
कर्णमोटी महागन्धा भैरवी च कपालिनी ॥ २०६ ॥
हेरम्बो गणविघ्नेशः पर्शुपाणिर्विनायकः ।
द्वैमातुरो गजास्यैकदन्तौ लम्बोदराखुगौ ॥ २०७ ॥
स्कन्दः स्वामी महासेनः सेनानीः शिखिवाहनः ।
षाण्मातुरो ब्रह्मचारी गङ्गोमाकृत्तिकासुतः ॥ २०८ ॥
;p{0013}
द्वादशाक्षो महातेजाः कुमारः षण्मुखो गुहः ।
विशाखः शक्तिभृत्क्रौञ्चतारकारिः शराग्निभूः ॥ २०९ ॥
भृङ्गी भृङ्गिरिटिर्भृङ्गिरीटिर्नाड्यस्थिविग्रहः ।
कुष्माण्डके केलिकिलो नन्दीशे तण्डुनन्दिनौ ॥ २१० ॥
द्रुहिणो विरिञ्चिर्द्रुघणो विरिञ्चः परमेष्ठ्यजोऽष्टश्रवणः स्वयंभूः ।
कमनः कविः सात्त्विकवेदगर्भौ स्थविरः शतानन्दपितामहौ कः ॥ २११ ॥
धाता विधाता विधिवेधसौ ध्रुवः पुराणगो हंसगविश्वरेतसौ ।
प्रजापतिर्ब्रह्मचतुर्मुखौ भवान्तकृज्जगत्कर्तृसरोरुहासनौ ॥ २१२ ॥
शंभुः शतधृतिः स्रष्टा सुरज्येष्ठो विरिञ्चनः ।
हिरण्यगर्भो लोकेशो नाभिपद्मात्मभूरपि ॥ २१३ ॥
विष्णुर्जिष्णुजनार्दनौ हरिहृषीकेशाच्युताः केशवो
दाशार्हः पुरुषोत्तमोऽब्धिशयनोपेन्द्रावजेन्द्रानुजौ ।
विष्वक्सेननरायणौ जलशयो नारायणः श्रीपति-
र्दैत्यारिश्च पुराणयज्ञपुरुषस्तार्क्ष्यध्वजोऽधोक्षजः ॥ २१४ ॥
गोविन्दषड्बिन्दुमुकुन्दकृष्णा वैकुण्ठपद्मेशयपद्मनाभाः ।
वृषाकपिर्माधववासुदेवौ विश्वंभरः श्रीधरविश्वरूपौ ॥ २१५ ॥
दामोदरः शौरिसनातनौ विधुः पीताम्बरो मार्जजिनौ कुमोदकः ।
त्रिविक्रमो जह्नुचतुर्भुजौ पुनर्वसुः शतावर्तगदाग्रजौ स्वभूः ॥ २१६ ॥
मुञ्जकेशिवनमालिपुण्डरीकाक्षवभ्रुशशबिन्दुवेधसः ।
पृश्निशृङ्गधरणीधरात्मभूः पाण्डवायनसुवर्णबिन्दवः ॥ २१७ ॥
श्रीवत्सो देवकीसूनुर्गोपेन्द्रो विष्टरश्रवाः ।
सोमसिन्धुर्जगन्नाथो गोवर्धनधरोऽपि च ॥ २१८ ॥
यदुनाथो गदाशार्ङ्गचक्रश्रीवत्सशङ्खभृत् ।
मधुधेनुकचाणूरपूतनायमलार्जुनाः ॥ २१९ ॥
कालनेमिहयग्रीवशकटारिष्टकैटभाः ।
कंसः केशिमुरौ साल्वमैन्दद्विविदराहवः ॥ २२० ॥
हिरण्यकशिपुर्वाणः कालियो नरको बलिः ।
शिशुपालश्चास्य वध्या वैनतेयस्तु वाहनम् ॥ २२१ ॥
शङ्खोऽस्य पाञ्चजन्योऽङ्कः श्रीवत्सोऽसिस्तु नन्दकः ।
गदा कौमोदकी चापं शार्ङ्गं चक्रं सुदर्शनः ॥ २२२ ॥
मणिः स्यमन्तको हस्ते भुजमध्ये तु कौस्तुभः ।
वसुदेवो भूकश्यपो दुन्दुरानकदुन्दुभिः ॥ २२३ ॥
रामो हली मुसलिसात्त्वतकामपालाः संकर्षणः प्रियमधुर्बलरौहिणेयौ ।
रुक्मिप्रलम्बयमुनाभिदनन्तताललक्ष्मैककुण्डलसितासितरेवतीशाः ॥ २२४ ॥
;p{0014}
बलदेवो बलभद्रो नीलवस्त्रोऽच्युताग्रजः ।
मुसलं त्वस्य सौनन्दं हलं संवर्तकाह्वयम् ॥ २२५ ॥
लक्ष्मीः पद्मा रमा या मा ता सा श्रीः कमलेन्दिरा ।
हरिप्रिया पद्मवासा क्षीरोदतनयापि च ॥ २२६ ॥
मदनो जराभीररुनङ्गमन्मथौ कमनः कलाकेलिरनन्यजोऽङ्गजः ।
मधुदीपमारौ मधुसारथिः स्मरो विषमायुधो दर्पककामहृच्छयाः ॥ २२७ ॥
प्रद्युम्नः श्रीनन्दनश्च कंदर्पः पुष्पकेतनः ।
पुष्पाण्यस्येषुचापास्त्राण्यरी शंवरशूर्पको ॥ २२८ ॥
केतनं मीनमकरौ बाणाः पञ्च रतिः प्रिया ।
मनःशृङ्गारसंकल्पात्मानो योनिः सुहृन्मधुः ॥ २२९ ॥
सुतोऽनिरुद्धो झषाङ्क उषेशो ब्रह्मसूश्च सः ।
गरुडः शाल्मल्यरुणावरजो विष्णुवाहनः ॥ २३० ॥
सौपर्णेयो वैनतेयः सुपर्णसर्पारातिर्वज्रजिद्वज्रतुण्डः ।
पक्षिस्वामी काश्यपिः स्वर्णकायस्तार्क्ष्यः कामायुर्गरुत्मान्सुधाहृत् ॥ २३१ ॥
बुद्धस्तु सुगतो धर्मधातुस्त्रिकालविज्जिनः ।
बोधिसत्त्वो महाबोधिरार्यः शास्ता तथागतः ॥ २३२ ॥
पञ्चज्ञानो षडभिज्ञो दशार्हो दशभूमिगः ।
चतुस्त्रिंशज्जातकज्ञो दशपारमिताधरः ॥ २३३ ॥
द्वादशाक्षौ दशबलस्त्रिकायः श्रीघनाद्वयौ ।
समन्तभद्रः संगुप्तो दयाकूर्चो विनायकः ॥ २३४ ॥
मारलोकखजिद्धर्मराजो विज्ञानमातृकः ।
महामैत्रो मुनीन्द्रश्च बुद्धाः स्युः सप्त ते त्वमी ॥ २३५ ॥
विपश्यी शिखी विश्वभूः क्रकुच्छन्दश्च काञ्चनः ।
काश्यपश्च सप्तमस्तु शाक्यसिंहोऽर्कबान्धवः ॥ २३६ ॥
तथा राहुलसूः सर्वार्थसिद्धो गौतमान्वयः ।
मायाशुद्धोदनसुतो देवदत्ताप्रजश्च सः ॥ २३७ ॥
असुरा दितिदनुजाः पातालौकःसुरारयः ।
पूर्वदेवाः शुक्रशिष्या विद्यादेव्यस्तु षोडश ॥ २३८ ॥
रोहिणी प्रज्ञप्ती वज्रशृङ्खला कुलिशाङ्कुशा ।
चक्रेश्वरी नरदत्ता काल्यथासौ महापरा ॥ २३९ ॥
गौरी गान्धारी सर्वास्त्रमहाज्वाला च मानवी ।
वैरोट्याछुप्ता मानसी महामानसिकेति ताः ॥ २४० ॥
वाग्ब्राह्मी भारती गौर्गीर्वाणी भाषा सरस्वती ।
श्रुतदेवी वचनं तु व्याहारो भाषितं वचः ॥ २४१ ॥
सविशेषणमाख्यातं वाक्यं स्याद्यन्तकं पदम् ।
राद्धसिद्धकृतेभ्योऽन्त आप्तोप्तिः समयागमौ ॥ २४२ ॥
आचाराङ्गं सूत्रकृतं स्थानाङ्गं समवाययुक् ।
पञ्चमं भगवत्यङ्गं ज्ञातधर्मकथापि च ॥ २४३ ॥
उपासकान्तकृदनुत्तरोपपातिकाद्दशाः ।
प्रश्नव्याकरणं चैव विपाकश्रुतमेव च ॥ २४४ ॥
इत्येकादश सोपाङ्गान्यङ्गानि द्वादश पुनः ।
दृष्टिवादो द्वादशाङ्गी स्याद्गणिपिटकाह्वया ॥ २४५ ॥
परिकर्मसूत्रपूर्वानुयोगपूर्वगतचूलिकाः पञ्च ।
स्युर्दृष्टिवादभेदाः पूर्वाणि चतुर्दशापि पूर्वगते ॥ २४६ ॥
उत्पादपूर्वमग्रायणीयमथ वीर्यतः प्रवादं स्यात् ।
अस्तेर्ज्ञानात्सत्यात्तदात्मनः कर्मणश्च परम् ॥ २४७ ॥
;p{0015}
प्रत्याख्यानं विद्याप्रवादकल्याणनामधेये च ।
प्राणवायं च क्रियाविशालमथ लोकबिन्दुसारमिति ॥ २४८ ॥
स्वाध्यायः श्रुतिराम्नायश्छन्दो वेदस्त्रयी पुनः ।
ऋग्यजुःसामवेदाः स्युरथर्वा तु तदुद्धृतिः ॥ २४९ ॥
वेदान्तः स्यादुपनिषदोङ्कारप्रणवौ समौ ।
शिक्षा कल्पो व्याकरणं छन्दो ज्योतिर्निरुक्तयः ॥ २५० ॥
षडङ्गानि धर्मशास्त्रं स्यात्स्मृतिर्धर्मसंहिता ।
आन्वीक्षिकी तर्कविद्या मीमांसा तु विचारणा ॥ २५१ ॥
सर्गश्च प्रतिसर्गश्च वंशो मन्वन्तराणि च ।
वंशानुवंशचरितं पुराणं पञ्चलक्षणम् ॥ २५२ ॥
षडङ्गा वेदाश्चत्वारो मीमांसान्वीक्षिकी तथा ।
धर्मशास्त्रं पुराणं च विद्या एताश्चतुर्दश ॥ २५३ ॥
सूत्रं सूचनकृद्भाष्यं सूत्रोक्तार्थप्रपञ्चकम् ।
प्रस्तावस्तु प्रकरणं निरुक्तं पदभञ्जनम् ॥ २५४ ॥
अवान्तरप्रकरणविश्रामे शीघ्रपाठतः ।
आह्निकमधिकरणं त्वेकन्यायोपपादनम् ॥ २५५ ॥
उक्तानुक्तदुरुक्तार्थचिन्ताकारि तु वार्तिकम् ।
टीका निरन्तरव्याख्या पञ्जिका पदभञ्जिका ॥ २५६ ॥
निबन्धवृत्ती अन्वर्थे संग्रहस्तु समाहृतिः ।
परिशिष्टपद्धत्यादीन्पथानेन समुन्नयेत् ॥ २५७ ॥
कारिका तु स्वल्पवृत्तौ बहोरर्थस्य सूचनी ।
कलिन्दिका सर्वविद्या निघण्टुर्नामसंग्रहः ॥ २५८ ॥
इतिहासः पुरावृत्तं प्रबह्लिका प्रहेलिका ।
जनश्रुतिः किंवदन्ती वार्तैतिह्यं पुरातनी ॥ २५९ ॥
वार्ता प्रवृत्तिर्वृत्तान्त उदन्तोऽथाह्वयोऽभिधा ।
गोत्रसंज्ञानामधेयाख्याह्वाभिख्याश्च नाम च ॥ २६० ॥
संबोधनमामन्त्रणमाह्वानं त्वभिमन्त्रणम् ।
आकारणं हवो हूतिः संहूतिर्बहुभिः कृता ॥ २६१ ॥
उदाहार उपोद्धात उपन्यासश्च वाङ्मुखम् ।
व्यवहारो विवादः स्याच्छपथः शपनं शपः ॥ २६२ ॥
उत्तरं तु प्रतिवचः प्रश्नः प्रच्छानुयोजनम् ।
कथंकथिकता चाथ देवप्रश्न उपश्रुतिः ॥ २६३ ॥
चटु चाटु प्रियप्रायं प्रियसत्यं तु सूनृतम् ।
सत्यं सम्यक्समीचीनमृतं तथ्यं यथातथम् ॥ २६४ ॥
यथास्थितं च सद्भूतेऽलीके तु वितथानृते ।
अथ क्लिष्टं संकुलं च परस्परपराहतम् ॥ २६५ ॥
सान्त्वं सुमधुरं ग्राम्यमश्लीलं म्लिष्टमस्फुटम् ।
लुप्तवर्णपदं ग्रस्तमवाच्यं स्यादनक्षरम् ॥ २६६ ॥
अम्बूकृतं सथूत्कारं निरस्तं त्वरयोदितम् ।
आम्रेडितं द्विस्त्रिरुक्तमबद्धं तु निरर्थकम् ॥ २६७ ॥
पृष्ठमांसादनं तद्यत्परोक्षे दोषकीर्तनम् ।
मिथ्याभियोगोऽभ्याख्यानं सगतं हृदयंगमम् ॥ २६८ ॥
परुषं निष्ठुरं रूक्षं विक्रुष्टमथ घोषणा ।
उच्चैर्घुष्टं वर्णनेडा स्तवः स्तोत्रं स्तुतिर्नुतिः ॥ २६९ ॥
श्लाघा प्रशंसार्थवादः सा तु मिथ्या विकत्थनम् ।
जनप्रवादः कौलीनं विगानं वचनीयता ॥ २७० ॥
स्यादवर्ण उपक्रोशे वादो निःपर्यपात्परः ।
गर्हणा धिक्क्रिया निन्दा कुत्साक्षेपो जुगुप्सनम् ॥ २७१ ॥
आक्रोशाभीषङ्गाक्षेपाः शाप स क्षारणा रते ।
विरुद्धशंसनं गालिराशीर्मङ्गलशंसनम् ॥ २७२ ॥
श्लोकः कीर्तिर्यशोऽभिख्या समाज्ञा रुशती पुनः ।
अशुभा वाक्शुभा कल्या चर्चरी चर्भटी समे ॥ २७३ ॥
यः सनिन्द उपालम्भस्तत्र स्यात्परिभाषणम् ।
आपृच्छालाप संभाषोनुलापः स्यान्मुहुर्वचः ॥ २७४ ॥
अनर्थकं तु प्रलापो विलापः परिदेवनम् ।
उल्लापः काकुवागन्योन्योक्तिः संलापसंकथे ॥ २७५ ॥
विप्रलापो विरुद्धोक्तिरपलापस्तु निह्नवः ।
सुप्रलापः सुवचनं संदेशवाक्तु वाचिकम् ॥ २७६ ॥
आज्ञा शिष्टिर्निराङ्निभ्यो देशो नियोगशसने ।
अववादोऽप्यथाहूय प्रेषणं प्रतिशासनम् ॥ २७७ ॥
;p{0016}
संवित्संधास्थाभ्युपायः संप्रत्याङ्भ्यः परः श्रवः ।
अङ्गीकारोऽभ्युपगमः प्रतिज्ञागूश्च संगरः ॥ २७८ ॥
गीतनृत्तवाद्यत्रयं नाट्यं तौर्यत्रिकं च तत् ।
संगीतं प्रेक्षणार्थेऽस्मिञ्शास्त्रोक्ते नाट्यधर्मिका ॥ २७९ ॥
गीतं गानं गेयं गीतिर्गान्धर्वमथ नर्तनम् ।
नटनं नृत्यं नृत्तं च लास्यं नाट्यं च ताण्डवम् ॥ २८० ॥
मण्डलेन तु यन्नृत्यं स्त्रीणां हल्लीसकं तु तत् ।
पानगोष्ठ्यामुच्चतालं रणे वीरजयन्तिका ॥ २८१ ॥
स्थानं नाट्यस्य रङ्गः स्यात्पूर्वरङ्ग उपक्रमः ।
अङ्गहारोऽङ्गविक्षेपो व्यञ्जकोऽभिनयः समौ ॥ २८२ ॥
स चतुर्विध आहार्यो रचितो भूषणादिना ।
वचसा वाचिकोऽङ्गेनाङ्गिकः सत्त्वेन सात्त्विकः ॥ २८३ ॥
स्यान्नाटकं प्रकरणं भाणः प्रहसनं डिमः ।
व्यायोगः समवाकारो विथ्यङ्केहामृगा इति ॥ २८४ ॥
अभिनेयप्रकाराः स्युर्भाषाः षट्संस्कृतादिकाः ।
भारती सात्त्वती कैशिक्यारभट्यौ च वृत्तयः ॥ २८५ ॥
वाद्यं वादित्रमातोद्यं तूर्यं तूरं स्मरध्वजः ।
ततं वीणाप्रभृतिकं तालप्रभृतिकं घनम् ॥ २८६ ॥
वंशादिकं तु शुषिरमानद्धं मुरजादिकम् ।
वीणा पुनर्घोषवती विपञ्ची कण्ठकूणिका ॥ २८७ ॥
वल्लकी साथ तन्त्रीभिः सप्तभिः परिवादिनी ।
शिवस्य वीणा नालम्बी सरस्वत्यास्तु कच्छपी ॥ २८८ ॥
नारदस्य तु महती गणानां तु प्रभावती ।
विश्वावसोस्तु बृहती तुम्बरोस्तु कलावती ॥ २८९ ॥
चाण्डालानां तु कण्डोलवीणा चाण्डालिका च सा ।
कायः कोलम्बकस्तस्या उपनाहो निबन्धनम् ॥ २९० ॥
दण्डः पुनः प्रवालः स्यात्ककुभस्तु प्रसेवकः ।
मूले वंशशलाका स्यात्कलिका कूणिकापि च ॥ २९१ ॥
कालस्य क्रियया मानं तालः साम्यं पुनर्लयः ।
द्रुतं विलम्बितं मध्यमोघस्तत्त्वं घनं क्रमात् ॥ २९२ ॥
मृदङ्गो मुरजः सोङ्क्यालिङ्ग्यूर्ध्वक इति त्रिधा ।
स्याद्यशःपटहो ढक्का भेरी दुन्दुभिरानकः ॥ २९३ ॥
पटहोऽथ शारिका स्यात्कोणो वीणादिवादनम् ।
शृङ्गारहास्यकरुणारौद्रवीरभयानकाः ॥ २९४ ॥
बीभत्साद्भुतशान्ताश्च रसा भावाः पुनस्त्रिधा ।
स्थायिसात्त्विकसंचारिप्रभेदैः स्याद्रतिः पुनः ॥ २९५ ॥
रागोऽनुरागोऽनुरतिर्हासस्तु हसनं हसः ।
घर्घरो हासिका हास्यं तत्रादृष्टरदे स्मितम् ॥ २९६ ॥
वक्रोष्ठिकाथ हसितं किंचिद्दृष्टरदाङ्कुरे ।
किंचिच्छ्रुते विहसितमट्टहासो महीयसि ॥ २९७ ॥
अतिहासस्त्वनुस्यूतेऽपहासोऽकारणात्कृते ।
सोत्प्रासे त्वाछुरितकं हसनं स्फुरदोष्टके ॥ २९८ ॥
शोकः शुक्शोचनं खेदः क्रोधो मन्युः क्रुधा रुषा ।
क्रुत्कोपः प्रतिघो रोषो रुट् चोत्साहः प्रगल्भता ॥ २९९ ॥
अभियोगोद्यमौ प्रौढिरुद्योगः कियदेतिका ।
अध्यवसाय ऊर्जोथ वीर्यं सोऽतिशयान्वितः ॥ ३०० ॥
भयं भीर्भीतिरातङ्क आशङ्का साध्वसं दरः ।
भिया च तच्चाहिभयं भूपतीनां स्वपक्षजम् ॥ ३०१ ॥
अदृष्टं वह्नितोयादेर्दृष्टं स्वपरचक्रजम् ।
भयंकरं प्रतिभयं भीमं भीष्मं भयानकम् ॥ ३०२ ॥
भीषणं भैरवं घोरं दारुणं च भयावहम् ।
जुगुप्सा तु घृणाथ स्याद्विस्मयश्चित्रमद्भुतम् ॥ ३०३ ॥
चोद्याश्चर्यो शमः शान्तिः शमथोपशमावपि ।
तृष्णाक्षयः स्थायिनोऽमी रसानां कारणं क्रमात् ॥ ३०४ ॥
स्तम्भो जाड्यं स्वेदो धर्मनिदाघौ पुलकः पुनः ।
रोमाञ्चः कण्टको रोमविकारो रोमहर्षणम् ॥ ३०५ ॥
रोमोद्गम उद्धुषणमुल्लुकसनमित्यपि ।
स्वरभेदस्तु कल्लत्वं स्वरे कम्पस्तु वेपथुः ॥ ३०६ ॥
वैवर्ण्यं कालिकाथाश्रु बाष्पो नेत्राम्बु रोदनम् ।
अस्रमस्रु प्रलयस्त्वचेष्टतेत्यष्ट सात्त्विकाः ॥ ३०७ ॥
धृतिः संतोषः स्वास्थ्यं स्यादाध्यानं स्मरणं स्मृतिः ।
मतिर्मनीषा बुद्धिर्धीर्धिषणाज्ञप्तिचेतनाः ॥ ३०८ ॥
प्रतिभाप्रतिपत्प्रज्ञाप्रेक्षाचिदुपलब्धयः ।
संवित्तिः शेमुषी दृष्टिः सा मेधा धारणक्षमा ॥ ३०९ ॥
पण्डा तत्त्वानुगा मोक्षे ज्ञानं विज्ञानमन्यतः ।
शुश्रूषा श्रवणं चैव ग्रहणं धारणं तथा ॥ ३१० ॥
;p{0017}
ऊहापोहोऽर्थविज्ञानं तत्त्वज्ञानं च धीगुणाः ।
व्रीडा लज्जा मन्दाक्षं ह्रीस्त्रपा सापत्रपान्यतः ॥ ३११ ॥
जाड्यं मौर्ख्यं विषादोऽवसादः सादो विषण्णता ।
मदो मुन्मोहसंभेदो व्याधिस्त्वाधी रुजाकरः ॥ ३१२ ॥
निद्रा प्रमीला शयनं संवेशस्वापसंलयाः ।
नन्दीमुखी श्वासहेतिस्तन्द्रा सुप्तं तु साधिका ॥ ३१३ ॥
औत्सुक्यं रणरणकोत्कण्ठे आयल्लकारती ।
हृल्लेखोत्कलिके चाथावहित्थाकारगोपनम् ॥ ३१४ ॥
शङ्कानिष्ठोत्प्रेक्षणं स्याच्चापलं त्वनवस्थितिः ।
आलस्यं तन्द्रा कौसीद्यं हर्षश्चित्तप्रसन्नता ॥ ३१५ ॥
ह्लादः प्रमोदः प्रमदो मुत्प्रीत्यामोदसंमदाः ।
आनन्दानन्दथू गर्वस्त्वहंकारोऽविलप्तता ॥ ३१६ ॥
दर्पोऽभिमानो ममता मानश्चित्तोन्नतिः स्मयः ।
सा मिथोऽहमहमिका या तु संभावनात्मनि ॥ ३१७ ॥
दर्पात्साहोपुरुषिका स्यादहंपूर्विका पुनः ।
अहं पूर्वमहं पूर्वमित्युग्रत्वं तु चण्डता ॥ ३१८ ॥
प्रबोधस्तु विनिद्रत्वं ग्लानिस्तु बलदीनता ।
दैन्यं कार्पण्यं श्रमस्तु क्लमः क्लेशः परिश्रमः ॥ ३१९ ॥
प्रयासायासव्यायामा उन्मादश्चित्तविप्लवः ।
मोहो मौढ्यं चिन्ता ध्यानममर्षः क्रोधसंभवः ॥ ३२० ॥
गुणो जिगीषोत्साहवांस्त्रासस्त्वाकस्मिकं भयम् ।
अपस्मारः स्यादावेशो निर्वेदः स्वावमाननम् ॥ ३२१ ॥
आवेगस्तु त्वरिस्तूर्णिः संवेगः संभ्रमस्त्वरा ।
वितर्कः स्यादुन्नयनं परामर्शो विमर्शनम् ॥ ३२२ ॥
अध्याहारस्तर्क ऊहोऽसूयान्यगुणदूषणम् ।
मृतिः संस्था मृत्युकालौ परलोकगमोऽत्ययः ॥ ३२३ ॥
पञ्चत्वं निधनं नाशो दीर्घनिद्रा निमीलनम् ।
दिष्टान्तोऽस्तं कालधर्मोऽवसानं सा तु सर्वगा ॥ ३२४ ॥
मरको मारिस्त्रयस्त्रिंशदमी स्युर्व्यभिचारिणः ।
स्युः कारणानि कार्याणि सहचारीणि यानि च ॥ ३२५ ॥
रत्यादेः स्थायिनो लोके तानि चेन्नाट्यकाव्ययोः ।
विभावा अनुभावाश्च व्यभिचारिण एव च ॥ ३२६ ॥
व्यक्तः स तैर्विभावाद्यैः स्थायी भावो भवेद्रसः ।
पात्राणि नाट्येऽधिकृतास्तत्तद्वेषस्तु भूमिका ॥ ३२७ ॥
शैलूषो भरतः सर्वकेशी भरतपुत्रकः ।
धात्रीपुत्रो रङ्गाजायाजीवो रङ्गावतारकः ॥ ३२८ ॥
नटः कृशाश्वी शैलाली चारणस्तु कुशीलवः ।
भ्रभ्रुभ्रूभृपरः कुंसो नटः स्त्रीवेषधारकः ॥ ३२९ ॥
वेश्याचार्यः पीठमर्दः सूत्रधारस्तु सूचकः ।
नन्दी तु पाठको नान्द्याः पार्श्वस्थः पारिपार्श्विकः ॥ ३३० ॥
वासन्तिकः केलिकिलो वैहासिको विदूषकः ।
प्रहासी प्रीतिदश्चाथ षिड्गः पल्लवको विटः ॥ ३३१ ॥
पिता त्वावुक आवृत्तभावुकौ भगिनीपतौ ।
भावो विद्वान्युवराजः कुमारो भर्तृदारकः ॥ ३३२ ॥
बाला वासूर्मार्ष आर्यो देवो भट्टारको नृपः ।
राष्ट्रीयो नृपतेः श्यालो दुहिता भर्तृदारिका ॥ ३३३ ॥
देवी कृताभिषेकान्या भट्टिनी गणिकाज्जुका ।
नीचाचेटीसखीहूतौ हण्डेहञ्जेहलाः क्रमात् ॥ ३३४ ॥
अब्रह्मण्यमवध्योक्तौ ज्यायसी तु स्वसात्तिका ।
भर्तार्यपुत्रो माताम्बा भदन्ताः सौगतादयः ॥ ३३५ ॥
पूज्ये तत्रभवानत्रभवांश्च भगवानपि ।
पादा भट्टारको देवः प्रयोज्याः पूज्यनामतः ॥ ३३६ ॥
;c{इत्याचार्यहेमचन्द्रविराचितायामभिधानचिन्तामणौ नाममालायां देवकाण्डो द्वितीयः ॥ २ ॥}
;k{मर्त्यकाण्डः}
मर्त्यः पञ्चजनो भूस्पृक्पुरुषः पूरुषो नरः ।
मनुष्यो मानुषो ना विट् मनुजो मानवः पुमान् ॥ ३३७ ॥
बालः पाकः शिशुर्डिम्भः पोतः शावः स्तनंधयः ।
पृथुकार्भोत्तानशयाः क्षीरकण्ठः कुमारकः ॥ ३३८ ॥
शिशुत्वं शैशवं बाल्यं वयस्थस्तरुणो युवा ।
तारुण्यं यौवनं वृद्धः प्रवयाः स्थविरो जरन् ॥ ३३९ ॥
जरी जीर्णो यातयामो जीनोऽथ विस्रसा जरा ।
वार्धकं स्थाविरं ज्यायान्वर्षीयान्दशमीत्यपि ॥ ३४० ॥
;p{0018}
विद्वान्सुधीः कविविचक्षणलब्धवर्णा ज्ञः प्राप्तरूपकृतिकृष्ट्यभिरूपधीराः ।
मेधाविकोविदविशारदसूरिदोषज्ञाः प्राज्ञपण्डितमनीषिबुधप्रबुद्धाः ॥ ३४१ ॥
व्यक्तो विपश्चित्संख्यावान्सन्प्रवीणे तु शिक्षितः ।
निष्णातो निपुणो दक्षः कर्महस्तमुखाः कृतात् ॥ ३४२ ॥
कुशलश्चतुरोऽभिज्ञविज्ञवैज्ञानिकाः पटुः ।
छेको विदग्धे प्रौढस्तु प्रगल्भः प्रतिभामुखः ॥ ३४३ ॥
कुशाग्रीयमतिः सूक्ष्मदर्शी तत्कालधीः पुनः ।
प्रत्युत्पन्नमतिर्दूराद्यः पश्येद्दीर्घदर्श्यसौ ॥ ३४४ ॥
हृदयालुः सहृदयश्चिद्रूपोऽप्यथ संस्कृते ।
व्युत्पन्नप्रहतक्षुण्णा अन्तर्वाणिस्तु शास्त्रवित् ॥ ३४५ ॥
वागीशो वाक्पतौ वाग्ग्मी वाचोयुक्तिपटुः प्रवाक् ।
समुखो वावदूकोऽथ वदो वक्ता वदावदः ॥ ३४६ ॥
स्याज्जल्पाकस्तु वाचालो वाचाटो बहुगर्ह्यवाक् ।
यद्वदोऽनुत्तरे दुर्वाक्कद्वदे स्यादथाधरः ॥ ३४७ ॥
हीनवादिन्येडमूकानेडमूकौ त्वावाक्श्रुतौ ।
रवणः शब्दनस्तुल्यौ कुवादकुचरौ समौ ॥ ३४८ ॥
लोहलोऽस्फुटवाङ्मूकोऽवागसौम्यस्वरोऽस्वरः ।
वेदिता विदुरो विन्दुर्वन्दारुस्त्वभिवादकः ॥ ३४९ ॥
आशंसुराशंसितरि कट्वरस्त्वतिकुत्सितः ।
निराकरिष्णुः क्षिप्नुः स्याद्विकासी तु विकस्वरः ॥ ३५० ॥
दुर्मुखे मुखराबद्धमुखौ शल्कः प्रियंवदः ।
दानशीलः स वदान्यो वदन्योऽप्यथ बालिशः ॥ ३५१ ॥
मूढो मन्दो यथाजातो बालो मातृमुखो जडः ।
मूर्खोऽमेधो विवर्णाज्ञौ वैधेयो मातृशासितः ॥ ३५२ ॥
देवानांप्रियजाल्मौ च दीर्घसूत्रश्चिरक्रियः ।
मन्दः क्रियासु कुण्ठः स्यात्क्रियावान्कर्मसूद्यतः ॥ ३५३ ॥
कर्मक्षमोऽलंकर्मीणः कर्मशूरस्तु कर्मठः ।
कर्मशीलः कार्म आयःशूलिकस्तीक्ष्णकर्मकृत् ॥ ३५४ ॥
सिंहसंहननः स्वङ्गः स्वतन्त्रो निरवग्रहः ।
यथाकामी स्वरुचिश्च स्वच्छन्दः स्वैर्यपावृतः ॥ ३५५ ॥
यदृच्छा स्वैरिता स्वेच्छा नाथवान्निघ्नगृह्यकौ ।
तन्त्रायत्तवशाधीनच्छन्दवन्तः परात्परे ॥ ३५६ ॥
लक्ष्मीवांल्लक्ष्मणः श्रील इभ्य आढ्यो धनीश्वरः ।
ऋद्धे विभूतिः संपत्तिर्लक्ष्मीः श्रीऋद्धिसंपदः ॥ ३५७ ॥
दरिद्रो दुर्विधो दुःस्थो दुर्गतो निःस्वकीकटौ ।
अकिंचनोऽधिपस्त्वीशो नेता परिवृढोऽधिभूः ॥ ३५८ ॥
पतीन्द्रस्वामिनाथार्याः प्रभुर्भर्तेश्वरो विभुः ।
ईशितेनो नायकश्च नियोज्यः परिचारकः ॥ ३५९ ॥
डिङ्गरः किंकरो भृत्यश्चेटो गोप्यः पराचितः ।
दासः प्रेष्यः परिस्कन्दो भुजिष्यपरिकर्मिणौ ॥ ३६० ॥
परान्नः परिपिण्डादः परजातः परैधितः ।
भृतके भृतिभुग्वैतनिकः कर्मकरोऽपि च ॥ ३६१ ॥
स निर्भृतिः कर्मकरो भृतिः स्यान्निष्क्रयः पणः ।
कर्मण्या वेतनं मूल्यं निर्वेशो भरणं विधा ॥ ३६२ ॥
भर्मण्या भर्म भृत्या च भोगस्तु गणिकाभृतिः ।
खलपूः स्याद्बहुकरो भारवाहस्तु भारिकः ॥ ३६३ ॥
वार्तावहे वैवधिको भारे विवधवीवधौ ।
काचः शिक्यं तदालम्बो भारयष्टिर्विहङ्गिका ॥ ३६४ ॥
शूरश्चारभटो वीरो विक्रान्तश्चाथ कातरः ।
दरिद्रश्चकितो भीतो भीरुभीरुकभीलुकाः ॥ ३६५ ॥
विहस्तव्याकुलौ व्यग्रे कांदिशीको भयद्रुते ।
उत्पिञ्जलसमुत्पिञ्जपिञ्जलाभृशमाकुले ॥ ३६६ ॥
महेच्छे तूद्भटोदारोदात्तोदीर्णमहाशयाः ।
महामना महात्मा च कृपणस्तु मितंपचः ॥ ३६७ ॥
कीनाशस्तद्धनक्षुद्रकदर्यदृढमुष्टयः ।
किंपचानो दयालुस्तु कृपालुः करुणापरः ॥ ३६८ ॥
सूरतोऽथ दया शूकः कारुण्यं करुणा घृणा ।
कृपानुकम्पानुक्रोशो हिंस्रे शरारुघातुकौ ॥ ३६९ ॥
;p{0019}
व्यापादनं विशरणं प्रमयः प्रमापणं निग्रन्थनं प्रमथनं कदनं निबर्हणम् ।
निसूदनं विशसनं क्षणनं परासनं प्रोज्जासनं प्रशमनं प्रनिघातनं वधः ॥ ३७० ॥
प्रवासनोद्वासनघातनिर्वासनानि संज्ञप्तिनिशुम्भहिंसाः ।
निर्वापणालम्भनिसूदनानि निर्यातनोन्मन्थसमापनानि ॥ ३७१ ॥
अपासनं वर्जनमारपिञ्जा निष्कारणाक्राथविशारणानि ।
स्युः कर्तने कल्पनवर्धने च च्छेदश्च घातोद्यत आततापी ॥ ३७२ ॥
सशीर्षच्छेदिकः शीर्षच्छेद्यो यो वधमर्हति ।
प्रमीत उपसंपन्नः परेतप्रेतसंस्थिताः ॥ ३७३ ॥
नामालेख्ययशः शेषो व्यापन्नोऽपगतो मृतः ।
परासुस्तदहे दानं तदर्थमूर्ध्वदेहिकम् ॥ ३७४ ॥
मृतस्नानमपस्नानं निवापः पितृतर्पणम् ।
चितिचित्याचितास्तुल्या ऋजुस्तु प्राञ्जलोऽञ्जसः ॥ ३७५ ॥
दक्षिणे सरलोदारौ शठस्तु निकृतोऽनृजुः ।
कूरे नृशंसनिस्त्रिंशपापा धूर्तस्तु वञ्चकः ॥ ३७६ ॥
व्यंसकः कुहको दण्डाजिनिको मायिजालिकौ ।
माया तु शठता शाठ्यं कुसृतिर्निष्कृतिश्च सा ॥ ३७७ ॥
कपटं कैतवं दम्भः कूटं छद्मोपधिश्छलम् ।
व्यपदेशो मिषं लक्षं निभं व्याजोऽथ कुक्कुटिः ॥ ३७८ ॥
कुहना दम्भचर्या च वञ्चनं तु प्रतारणम् ।
व्यलीकमतिसाधनं साधौ सभ्यार्यसज्जनाः ॥ ३७९ ॥
दोषैकदृक्पुरोभागी कर्णेजपस्तु दुर्जनः ।
पिशुनः सूचको नीचो द्विजिह्वो मत्सरी खलः ॥ ३८० ॥
व्यसनार्तस्तूपरक्तश्चोरस्तु प्रतिरोधकः ।
दस्युः पाटच्चरः स्तेनस्तस्करः पारिपन्थिकः ॥ ३८१ ॥
परिमोषिपरास्कन्द्यैकागरिकमलिम्लुचाः ।
यः पश्यतो हरेदर्थं स चौरः पश्यतोहरः ॥ ३८२ ॥
चौर्यं तु चौरिका स्तेयं लोप्त्रं त्वपहृतं धनम् ।
यद्भविष्यो दैवपरोऽथालस्यः शीतकोऽलसः ॥ ३८३ ॥
मन्दस्तुन्दपरिमृजोऽनुष्णो दक्षस्तु पेशलः ।
पटूष्णोष्णकसूत्थानचतुराश्चाथ तत्परः ॥ ३८४ ॥
आसक्तः प्रवणः प्रह्वः प्रसितश्च परायणः ।
दातोदारः स्थूललक्षो दानशौण्डो बहुप्रदे ॥ ३८५ ॥
दानमुत्सर्जनं त्यागः प्रदेशनविसर्जने ।
विहापितं वितरणं स्पर्शनं प्रतिपादनम् ॥ ३८६ ॥
विश्राणनं निर्वपणमपवर्जनमंहतिः ।
अर्थव्ययज्ञः सुकलो याचकस्तु वनीपकः ॥ ३८७ ॥
मार्गणोऽर्थी याचनकस्तर्कुकोऽथार्थनैषणा ।
अर्दना प्रणयो याच्ञा याचनाध्येषणा सनिः ॥ ३८८ ॥
उत्पतिष्णुस्तूत्पतितालंकरिष्णुश्च मण्डनः ।
भविष्णुर्भविता भूष्णुः समौ वर्तिष्णुवर्तनौ ॥ ३८९ ॥
विसृत्वरो विसृमरः प्रसारी च विसारिणी ।
लज्जाशीलोऽपत्रपिष्णुः सहिष्णुः क्षमिता क्षमी ॥ ३९० ॥
तितिक्षुः सहनः क्षन्ता तितिक्षा सहनं क्षमा ।
ईर्ष्यालुः कुहनोक्षान्तिरीर्ष्या क्रोधी तु रोषणः ॥ ३९१ ॥
अमर्षणः क्रोधनश्च चण्डस्त्वत्यन्तकोपनः ।
बुभुक्षितः स्यात्क्षुधितो जिघत्सुरशनायितः ॥ ३९२ ॥
बुभुक्षायामशनाया जिघत्सा रोचको रुचिः ।
पिपासुस्तृषितस्तृष्णक्तृष्णा तर्षोऽपलासिका ॥ ३९३ ॥
पिपासा तृट्तृषोदन्या धीतिः पानेऽथ शोषणम् ।
रसादानं भक्षकस्तु घस्मरोऽद्मर आशिता ॥ ३९४ ॥
भक्तमन्नं कूरमन्धो भित्सा दीदिविरोदनः ।
अशनं जीवनकं च याजो वाजः प्रसादनम् ॥ ३९५ ॥
भिस्सटा दग्धिका सर्वरसाग्र्यं मण्डमत्र तु ।
दधिजे मस्तु भक्तोत्थे निःस्रावाचाममासराः ॥ ३९६ ॥
श्रणाविलेपी तरला यवागूरुष्णिकापि च ।
सूपः स्यात्प्रहितं सूदो व्यञ्जनं तु घृतादिकम् ॥ ३९७ ॥
तुल्यौ तिलान्ने कृसरत्रिसरावथ पिष्टकः ।
पूपोऽपूपः पूलिका तु पोलिकापौलिपूपिकाः ॥ ३९८ ॥
;p{0020}
पूपलाथेषत्पक्वे स्युरभ्यूषाभ्योषपौलयः ।
निष्ठानं तु तेमनं स्यात्करम्भो दधिसक्तवः ॥ ३९९ ॥
घृतपूरो घृतवरः पिष्टपूरश्च घार्तिकः ।
चमसी पिष्टवर्तिः स्याद्बटकस्त्ववसेकिमः ॥ ४०० ॥
भृष्टा यवाः पुनर्धाना धानाचूर्णं तु सक्तवः ।
पृथुकश्चिपुटस्तुल्यौ लाजाः स्युः पुनरक्षताः ॥ ४०१ ॥
गोधूमचूर्णे समिता यवक्षोदे तु चिक्कसः ।
गुड इक्षुरसः क्वाथः शर्करा तु सितोपला ॥ ४०२ ॥
सिता च मधुधूलिस्तु खण्डस्तद्विकृतिः पुनः ।
मत्स्यण्डी फाणितं चापि रसालायां तु भार्जिता ॥ ४०३ ॥
शिखरिण्यथ यूर्यूषो रसो दुग्धं तु सोमजम् ।
गोरसः क्षीरमूधस्यं स्तन्यं पुंसवनं पयः ॥ ४०४ ॥
पयस्यं घृतदध्यादि पेयूषोऽभिनवं पयः ।
उभे क्षीरस्य विकृती किलाटी कूर्चिकापि च ॥ ४०५ ॥
पायसं परमान्नं च क्षीरेयीक्षीरजं दधि ।
गोरसश्च तदघनं द्रप्सं पत्त्रलमित्यपि ॥ ४०६ ॥
घृतं हविष्यमाज्यं च हविराघारसर्पिषी ।
ह्योगोदोहोद्भवं हैयंगवीनं शरजं पुनः ॥ ४०७ ॥
दधिसारं तक्रसारं नवनीतं नवोद्धृतम् ।
दण्डाहते कालसेयघोलारिष्टानि गोरसः ॥ ४०८ ॥
रसायनमथार्धाम्बूदश्विच्छ्वेतं समोदकम् ।
तक्रं पुनः पादजलं मथितं वारिवर्जितम् ॥ ४०९ ॥
सार्पिष्कं दाधिकं सर्पिर्दधिभ्यां संस्कृतं क्रमात् ।
लवणोदकाभ्यानुदकलावणिकमुदश्विति ॥ ४१० ॥
औदश्वितमौदश्वित्कं लवणे स्यात्तु लावणम् ।
पैठरोख्ये उखासिद्धे प्रयस्तं तु सुसंस्कृतम् ॥ ४११ ॥
पक्वे राद्धं च सिद्धं च भृष्टं पक्वं विनाम्बुना ।
भृष्टामिषं भटित्रं स्याद्भूतिर्भरूटकं च तत् ॥ ४१२ ॥
शूल्यं शूलाकृतं मांसं निष्क्काथो रसकः समौ ।
प्रणीतमुपसंपन्नं स्निग्धे मसृणचिक्कणे ॥ ४१३ ॥
पिच्छिलं तु विजिविलं विज्जलं विजलं च तत् ।
भावितं तु वासितं स्यात्तुल्ये संमृष्टशोधिते ॥ ४१४ ॥
काञ्चिकं काञ्जिकं धान्याम्लारनाले तुषोदकम् ।
कुल्माषाभिषुतावन्तिसोमशुक्तानि कुञ्जलम् ॥ ४१५ ॥
चुक्रं धातुघ्नमुन्नाहं रक्षोघ्नं कुण्डगोलकम् ।
महारसं सुवीराम्लं सौवीरं म्रक्षणं पुनः ॥ ४१६ ॥
तैलं स्नेहोऽभ्यञ्जनं च वेषवार उपस्करः ।
स्यात्तिन्तिडीकं तु चुक्रं वृक्षाम्लं चाम्लवेतसे ॥ ४१७ ॥
हरिद्रा काञ्चनी पीता निशाख्या वरवर्णिनी ।
क्षवः क्षुताभिजननो राजिका राजसर्षपः ॥ ४१८ ॥
आसुरी कृष्णिका चासौ कुस्तुम्बुरु तु धान्यकम् ।
धन्या धन्याकं धान्याकं मरीचं कृष्णमूषणम् ॥ ४१९ ॥
कोलकं वेल्लजं धार्मपत्तनं यवनप्रियम् ।
शुण्ठी महौषधी विश्वा नागरं विश्वभेषजम् ॥ ४२० ॥
वैदेही पिप्पली कृष्णोपकुल्या मागधी कणा ।
तन्मूलं ग्रन्थिकं सर्वग्रन्थिकं चटकाशिरः ॥ ४२१ ॥
त्रिकटु त्र्यूषणं व्योषमजाजी जीरकः कणा ।
सहस्रवेधि वाह्लीकं जतुकं हिङ्गु रामठम् ॥ ४२२ ॥
न्यादः स्वदनं खादनमशनं निघसो वल्भनमभ्यवहारः ।
जग्धिर्जक्षणभक्षणलेहाः प्रत्यवसानं घसिराहारः ॥ ४२३ ॥
प्सानावष्वाणविष्वाणा भोजनं जेमनादने ।
चर्वणं चूर्णनं दन्तैर्जिह्वास्वादस्तु लेहनम् ॥ ४२४ ॥
कल्पवर्तः प्रातराशः सग्धिस्तु सहभोजनम् ।
ग्रासो गुडेरकः पिण्डो गडोलः कवको गुडः ॥ ४२५ ॥
गण्डोलः कवलस्तृप्ते त्वाघ्रातसुहिताशिताः ।
तृप्तिः सौहित्यमाघ्राणमथ भुक्तसमुज्झिते ॥ ४२६ ॥
फेला पिण्डोलिफेली च स्वोदरपूरके पुनः ।
कुक्षिंभरिरात्मंभरिरुदरंभरिरप्यथ ॥ ४२७ ॥
आद्यूनः स्यादौदरिको विजिगीषाविवर्जिते ।
उदरपिशाचः सर्वान्नीनः सर्वान्नभक्षकः ॥ ४२८ ॥
शाष्कुलः पिशिताश्युन्मदिष्णुस्तून्मादसंयुतः ।
गृध्नुस्तु गर्धनस्तृष्णग्लिप्सुर्लुब्धोऽभिलाषुकः ॥ ४२९ ॥
;p{0021}
लोलुपो लोलुभो लोभस्तृष्णा लिप्सा वशः स्पृहा ।
काङ्क्षाशंसागर्धवाञ्छाशेच्छेहातृण्मनोरथाः ॥ ४३० ॥
कामोऽभिलाषोऽभिध्या तु परस्वेहोद्धतः पुनः ।
अविनीतो विनीतस्तु निभृतः प्रश्रितोऽपि च ॥ ४३१ ॥
विधेये विनयस्थः स्यादाश्रवो वचनेस्थितः ।
वश्यः प्रणेयो धृष्टस्तु वियातो धृष्णुधृष्णजौ ॥ ४३२ ॥
वीक्षापन्नो विलक्षोऽथाधृष्टे शालीनशारदौ ।
शुभंयुः शुभसंयुक्तः स्यादहंयुरहंकृतः ॥ ४३३ ॥
कामुकः कमिता कम्रोऽनुकः कामयिताभिकः ।
कामनः कमरोऽभीकः पञ्चभद्रस्तु विप्लुतः ॥ ४३४ ॥
व्यसनी हर्षमाणस्तु प्रमना हृष्टमानसः ।
विकुर्वाणो विचेतास्तु दुरन्तर्विपरो मनाः ॥ ४३५ ॥
मत्ते शौण्डोत्कटक्षीबा उत्कस्तूत्सुक उन्मनाः ।
उत्कण्ठितोऽभिशस्ते तु वाच्यक्षारितदूषिताः ॥ ४३६ ॥
गुणैः प्रतीते त्वाहतलक्षणः कृतलक्षणः ।
निर्लक्षणस्तु पाण्डुरपृष्ठः संकसुकोऽस्थिरे ॥ ४३७ ॥
तूष्णींशीलस्तु तूष्णीको विवशोऽनिष्टदुष्टधीः ।
बद्धो निगडितो नद्धः कीलितो यन्त्रितः सितः ॥ ४३८ ॥
संदानितः संयतश्च स्यादुद्दानं तु बन्धनम् ।
मनोहतः प्रतिहतः प्रतिबद्धो हतश्च सः ॥ ४३९ ॥
प्रतिक्षिप्तोऽधिक्षिप्तोऽवकृष्टनिष्कासितौ समौ ।
आत्तगन्धेऽभिभूतोऽपध्वस्तो न्यक्कृतधिकृतौ ॥ ४४० ॥
निकृतस्तु विप्रकृतो न्यक्कारस्तु तिरस्क्रिया ।
परिभावो विप्रकारः परापर्यभितो भवः ॥ ४४१ ॥
अत्याकारो निकारश्च विप्रलब्धस्तु वञ्चितः ।
स्वप्नक्शयालुर्निद्रालुर्घूर्णिते प्रचलायितः ॥ ४४२ ॥
निद्राणः शयितः सुप्तो जागरूकस्तु जागरी ।
जागर्या स्याज्जागरणं जागरा जागरोऽपि च ॥ ४४३ ॥
विष्वगञ्चति विष्वद्र्यङ्देवद्र्यङ्देवमञ्चति ।
सहाञ्चति तु साध्र्यङ् स्यात्तिर्यङ् पुनस्तिरोऽञ्चति ॥ ४४४ ॥
संशयालुः संशयिता गृहयालुर्ग्रहीतरि ।
पतयालुः पातुकः स्यात्समौ रोचिष्णुरोचनौ ॥ ४४५ ॥
दक्षिणार्हस्तु दक्षिण्यो दक्षिणीयोऽथ दण्डितः ।
दापितः साधितोऽर्च्यस्तु प्रतीक्ष्यः पूजितोऽर्हितः ॥ ४४६ ॥
नमस्यितो नमसितापचितावञ्चितोऽर्चितः ।
पूजार्हणासपर्यार्चा उपहारबली समौ ॥ ४४७ ॥
विक्लवो विह्वलः स्थूलः पीवा पीनश्च पीवरः ।
चक्षुष्यः सुभगो द्वेष्योऽक्षिगतोऽथांसलो बली ॥ ४४८ ॥
निर्दिग्धो मांसलश्चोपचितोऽथ दुर्बलः कृशः ।
क्षामः क्षीणस्तनुश्छातस्तलिनामांसपेलवाः ॥ ४४९ ॥
पिचण्डिलो बृहत्कुक्षिस्तुन्दितुन्दिकतुन्दिलाः ।
उदर्युदरिले विख्रविख्रुविग्रा अनासिके ॥ ४५० ॥
नतनासिकेऽवनाटोऽवटीटोऽबभ्रटोऽपि च ।
खरणास्तु खरणसो नःक्षुद्रः क्षुद्रनासिकः ॥ ४५१ ॥
खुरणाः स्यात्खुरणस उन्नसस्तूग्रनासिकः ।
पङ्गुः श्रोणः खलतिस्तु खल्वाट ऐन्द्रलुप्तिकः ॥ ४५२ ॥
शिपिविष्टो बभ्रुरथ काणः कनन एकदृक् ।
पृश्निरल्पतनौ कुब्जे गडुलः कुकरे कुणिः ॥ ४५३ ॥
निखर्वः खट्टनः खर्वः खर्वशाखश्च वामनः ।
अकर्ण एडो बधिरो दुश्चर्मा तु द्विनग्नकः ॥ ४५४ ॥
वण्डश्च शिपिविष्टश्च खोडखोरौ तु खञ्जके ।
विकलाङ्गस्तु पोगण्ड ऊर्ध्वज्ञुरूर्ध्वजानुकः ॥ ४५५ ॥
ऊर्ध्वज्ञश्चाप्यथ प्रज्ञुप्रज्ञौ विरलजानुके ।
संज्ञुसंज्ञौ युतजानौ बलिनो बलिभः समौ ॥ ४५६ ॥
उदग्रदन्दन्तुरः स्यात्प्रलम्बाण्डस्तु मुष्करः ।
अन्धो गताक्ष उत्पश्य उन्मुखोऽधोमुखस्त्ववाङ् ॥ ४५७ ॥
मुण्डस्तु मुण्डितः केशी केशवः केशिकोऽपि च ।
वलिरः केकरो वृद्धनाभौ तुण्डिलतुण्डिभौ ॥ ४५८ ॥
आमयाव्यपटुर्ग्लानो ग्लास्नुर्विकृत आतुरः ।
व्याधितोऽभ्यमितोऽभ्यान्तो दद्रुरोगी तु दद्रुणः ॥ ४५९ ॥
पामनः कच्छुरस्तुल्यौ सातिसारोऽतिसारकी ।
वातकी वातरोगी स्याच्छ्लेष्मलः श्लेष्मणः कफी ॥ ४६० ॥
;p{0022}
क्लिन्ननेत्रे चिल्लचुल्लौ पिल्लोऽथार्शोयुगर्शसः ।
मूर्छिते मूर्तमूर्छालौ सिध्मलस्तु किलासिनि ॥ ४६१ ॥
पित्तं मायुः कफः श्लेष्मा बलाशः स्नेहभूः खटः ।
रोगो रुजा रुगातङ्को मान्द्यं व्याधिरपाटवम् ॥ ४६२ ॥
आम आमय आकल्यमुपतापो गदः समाः ।
क्षयः शोषो राजयक्ष्मा यक्ष्माथ क्षुत्क्षुतं क्षवः ॥ ४६३ ॥
कासस्तु क्षवथुः पामा खसः कच्छूर्विचर्चिका ।
कण्डूः कण्डूयनं खर्जूः कण्डूयाथ क्षतं व्रणः ॥ ४६४ ॥
अरुरीर्मं क्षणतुश्च रूढव्रणपदं किणः ।
श्लीपदं पादवल्मीकः पादस्फोटो विपादिका ॥ ४६५ ॥
स्फोटकः पिडको गण्डः पृष्टग्रन्थिः पुनर्गडुः ।
श्वित्रं स्यात्पाण्डुरं कुष्टं केशघ्नं त्विन्द्रलुप्तकम् ॥ ४६६ ॥
सिध्म किलासं त्वक्पुष्पं सिध्मं कोठस्तु मण्डलम् ।
गलगण्डे गण्डमाला रोहिणी तु गलाङ्कुरः ॥ ४६७ ॥
हिक्का हेक्का च हृल्लासः प्रतिश्यायस्तु पीनसः ।
शोथस्तु श्वयथुः शोफे दुर्नामार्शो गुदाङ्कुरः ॥ ४६८ ॥
छर्दे प्रच्छर्दिका छर्दिर्वमथुर्वमनं वमिः ।
गुल्मे स्यादुदरग्रन्थिरुदावर्तो गुदग्रहः ॥ ४६९ ॥
गतिर्नाडीव्रणे वृद्धिः कुरुण्डश्चाण्डवर्धने ।
अश्मरी स्यान्मूत्रकृच्छ्रे प्रमेहो बहुमूत्रता ॥ ४७० ॥
अनाहस्तु निबन्धः स्याद्ग्रहणी रुक्प्रवाहिका ।
व्याधिप्रभेदा विद्रधिभगंदरज्वरादयः ॥ ४७१ ॥
दोषज्ञस्तु भिषग्वैद्य आयुर्वेदी चिकित्सकः ।
रोगहार्यगदंकारो भेषजं तन्त्रमौषधम् ॥ ४७२ ॥
भैषज्यमगदो जायुश्चिकित्सा रुक्प्रतिक्रिया ।
उपचर्योपचारौ च लङ्घनं त्वपतर्पणम् ॥ ४७३ ॥
जाङ्गुलिको विषभिषक्स्वास्थ्यं वार्तमनामयम् ।
सह्यारोग्ये पटूल्लाघवार्तकल्यास्तु नीरुजि ॥ ४७४ ॥
कुसृत्या विभवान्वेषी पार्श्वकः संधिजीवकः ।
सत्कृत्यालंकृतां कन्यां यो ददाति स कूकुदः ॥ ४७५ ॥
चपलश्चिकुरो नीली रागस्तु स्थिरसौहृदः ।
ततो हरिद्रारागोऽन्यः सान्द्रस्निग्धस्तु मेदुरः ॥ ४७६ ॥
गेहेनर्दी गेहेशूरः पिण्डीशूरोऽस्तिमान्धनी ।
स्वस्थानस्थः परद्वेषी गोष्ठश्वोऽथापदि स्थितः ॥ ४७७ ॥
आपन्नोऽथापद्विपत्तिर्विपत्स्निग्धस्तु वत्सलः ।
उपाध्यभ्यागारिकौ तु कुटुम्बव्यापृते नरि ॥ ४७८ ॥
जैवातृकस्तु दीर्घायुस्त्रासदायी तु शङ्करः ।
अभिपन्नः शरणार्थी कारणिकः परीक्षकः ॥ ४७९ ॥
समर्धुकस्तु वरदो व्रातीनाः संघजीविनः ।
सभ्याः सदस्याः पार्षद्याः सभास्ताराः सभासदः ॥ ४८० ॥
सामाजिकाः सभा संसत्समाजः परिषत्सदः ।
पर्षत्समज्यागोष्ठ्यास्था आस्थानं समितिर्घटा ॥ ४८१ ॥
सांवत्सरो ज्यौतिषिको मौहूर्तिको निमित्तवित् ।
दैवज्ञगणकादेशिज्ञानिकार्तान्तिका अपि ॥ ४८२ ॥
विप्रश्निकेक्षणिकौ च सैद्धान्तिकस्तु तान्त्रिकः ।
लेखकेऽक्षरपूर्वाः स्युश्चणजीवकचञ्चवः ॥ ४८३ ॥
वार्णिको लिपिकरश्चाक्षरन्यासे लिपिर्लिविः ।
मषिधानं मूषिकूपी मलिनाम्बु मषिर्मसिः ॥ ४८४ ॥
कुलिकस्तु कुलश्रेष्ठी सभिको द्यूतकारकः ।
कितवो द्यूतकृद्धूर्तोऽक्षधूर्तश्चाक्षदेविनि ॥ ४८५ ॥
दुरोदरं कैतवं स्याद्द्यूतमक्षवती पणः ।
पाशकः पासकोऽक्षश्च देवनस्तत्पणो ग्लहः ॥ ४८६ ॥
अष्टापदः शारिफलं शारः शारिश्च खेलनी ।
परिणायस्तु शारीणां नयनं स्यात्समन्ततः ॥ ४८७ ॥
समाह्वयः प्राणिद्यूतं व्यालग्राह्याहितुण्डिकः ।
स्यान्मनोजवसस्ताततुल्यः शास्ता तु देशकः ॥ ४८८ ॥
सुकृती पुण्यवान्धन्यो मित्त्रयुर्मित्त्रवत्सलः ।
क्षेमंकरोऽरिष्टतातिः शिवतातिः शिवंकरः ॥ ४८९ ॥
श्रद्धालुरास्तिकः श्राद्धो नास्तिकस्तद्विपर्यये ।
वैरङ्गिको विरागार्हो वीतदम्भस्त्वकल्कनः ॥ ४९० ॥
प्रणाय्योऽसंमतोन्वेष्टानुपद्यथ सहः क्षमः ।
शक्तः प्रभूष्णुर्भूतात्तस्त्वाविष्टः शिथिलः श्लथः ॥ ४९१ ॥
;p{0023}
संवाहकोऽङ्गमर्दः स्यान्नष्टबीजस्तु निष्कलः ।
आसीन उपविष्टः स्यादूर्ध्व ऊर्ध्वंदमः स्थितः ॥ ४९२ ॥
अध्वनीनोऽध्वगोऽध्वन्यः पान्थः पथिकदेशिकौ ।
प्रवासी तद्गणो हारिः पाथेयं शम्बलं समे ॥ ४९३ ॥
जङ्घालोऽतिजवो जङ्घाकरिको जाङ्घिको जवी ।
जवनस्त्वरिते वेगे रथो रंहस्तरः स्यदः ॥ ४९४ ॥
जवो वाजः प्रसरश्च मन्दगामी तु मन्थरः ।
कामंगाम्यनुगामीनोऽत्यन्तीनोऽत्यन्तगामिनि ॥ ४९५ ॥
सहायोऽभिचरोऽनोश्च जीविगामिचरप्लवाः ।
सेवकोऽथ सेवा भक्तिः परिचर्या प्रसादना ॥ ४९६ ॥
शुश्रूषाराधनोपास्तिवरिवस्यापरीष्टयः ।
उपचारः पदातिस्तु पत्तिः पद्गः पदातिकः ॥ ४९७ ॥
पादातिकः पादचारी पदाजिपदिकावपि ।
सरः पुरोऽग्रतोऽग्रेभ्यः पुरस्तो गमगामिगाः ॥ ४९८ ॥
प्रष्ठोऽथावेशिकागन्तु प्रघुणोऽभ्यागतोऽतिथिः ।
प्राघूर्णिके थावेशिकमातिथ्यं चातिथेय्यपि ॥ ४९९ ॥
सूर्योढस्तु स संप्राप्तो यः सूर्येऽस्तं गते तिथिः ।
पादार्थं पाद्यमर्घार्थमर्घ्यं वार्यथ गौरवम् ॥ ५०० ॥
अभ्युत्थानं व्यथकस्तु स्यान्मर्मस्पृगरुंतुदः ।
ग्रामेयके तु ग्रामीणग्राम्यौ लोको जनः प्रजाः ॥ ५०१ ॥
स्यादामुष्यायणोऽमुष्यपुत्रः प्रख्यातवप्तृकः ।
कुल्यः कुलीनोऽभिजातः कौलेयकमहाकुलौ ॥ ५०२ ॥
जात्यो गोत्रं तु संतानोऽन्ववायोऽभिजनः कुलम् ।
अन्वयो जननं वंशः स्त्री नारी वनिता वधूः ॥ ५०३ ॥
वशा सीमन्तिनी वामा वर्णिनी महिलाबला ।
योषा योषिद्विशेषास्तु कान्ता भीरुर्नितम्बिनी ॥ ५०४ ॥
प्रमदा सुन्दरी रामा रमणी ललनाङ्गना ।
स्वगुणेनोपमानेन मनोज्ञादिपदेन च ॥ ५०५ ॥
विशेषिताङ्गकर्मा स्त्री यथा तरललोचना ।
अलसेक्षणा मृगाक्षी मत्तेभगमनापि च ॥ ५०६ ॥
वामाक्षी सुस्मितास्याः स्वं मानलीलास्मरादयः ।
लीला विलासो विच्छित्तिर्विव्वोकः किलकिञ्चितम् ॥ ५०७ ॥
मोट्टायितं कुट्टमितं ललितं विहृतं तथा ।
विभ्रमश्चेत्यलंकाराः स्त्रीणां स्वाभाविका दश ॥ ५०८ ॥
प्रागल्भ्यौदार्यमाधुर्यशोभाधीरत्वकान्तयः ।
दीप्तिश्चायत्नजा भावहावहेलास्त्रयोऽङ्गजाः ॥ ५०९ ॥
सा कोपना भामिनी स्याच्छेका मत्ता च वाणिनी ।
कन्या कनी कुमारी च गौरी तु नग्निकारजाः ॥ ५१० ॥
मध्यमा तु दृष्टरजास्तरुणी युवतिश्चरी ।
तलुनी दिक्करी वर्या पतिंवरा स्वयंवरा ॥ ५११ ॥
सुवासिनी वधूटी स्याच्चिरिण्ट्यथ सधर्मिणी ।
पत्नी सहचरी पाणिगृहीती गृहिणी गृहाः ॥ ५१२ ॥
दारा क्षेत्रं वधूर्भार्या जनी जाया परिग्रहः ।
द्वितीयोढा कलत्रं च पुरंध्री तु कुटुम्बिनी ॥ ५१३ ॥
प्रजावती भ्रातुर्जाया सूनोः स्नुषा जनी वधूः ।
भ्रातृवर्गस्य या जाया यातरस्ताः परस्परम् ॥ ५१४ ॥
वीरपत्नी वीरभार्या कुलस्त्री कुलबालिका ।
प्रेयसी दयिता कान्ता प्राणेशा वल्लभा प्रिया ॥ ५१५ ॥
हृदयेशा प्राणसमा प्रेष्ठा प्रणयणी च सा ।
प्रेयस्याद्याः पुंसि पत्यौ भर्ता सेक्ता पतिर्वरः ॥ ५१६ ॥
विवोढा रमणो भोक्ता रुच्यो वरयिता धवः ।
जन्यास्तु तस्य सुहृदो विवाहः पाणिपीडनम् ॥ ५१७ ॥
पाणिग्रहणमुद्वाह उपाद्यामयमावपि ।
दारकर्म परिणयो जामाता दुहितुः पतिः ॥ ५१८ ॥
उपपतिस्तु जारः स्याद्भुजङ्गो गणिकापतिः ।
जम्पती दम्पती भार्यापती जायापती समाः ॥ ५१९ ॥
यौतकं युतयोर्देयं सुदायो हरणं च तत् ।
कृताभिषेका महिषी भोगिन्योऽन्या नृपस्त्रियः ॥ ५२० ॥
सैरंध्री यान्यवेश्मस्था स्वतन्त्रा शिल्पजीविनी ।
असिक्न्ययन्तःपुरःप्रेष्या दूतीसंचारिके समे ॥ ५२१ ॥
;p{0024}
प्राज्ञी प्रज्ञा प्रजानन्त्यां प्राज्ञा तु प्रज्ञयान्विता ।
स्यादाभीरी महाशूद्री जातिपुंयोगयोः समे ॥ ५२२ ॥
पुंयुज्याचार्याचार्यानी मातुलानी तु मातुली ।
उपाध्यायान्युपाध्यायी क्षत्रिय्यार्यी च शूद्र्यपि ॥ ५२३ ॥
स्वत आचार्या शूद्रा च क्षत्त्रियाक्षत्रियाण्यपि ।
उपाध्याय्युपाध्याया स्यादर्यार्याण्यौ पुनः समे ॥ ५२४ ॥
दिधिषूस्तु पुनर्भूर्द्विरूढास्या दिधिषूः पतिः ।
स तु द्विजोऽग्रेदिधिषुर्यस्य स्यात्सैव गेहिनी ॥ ५२५ ॥
ज्येष्ठेऽनूढे परिवेत्तानुजो दारपरिग्रही ।
तस्य ज्येष्ठः परिवित्तिर्जाया तु परिवेदिनी ॥ ५२६ ॥
वृषस्यन्ती कामुकी स्यादिच्छायुक्ता तु कामुका ।
कृतसापत्निकाध्यूढाधिविन्नाथ पतिव्रता ॥ ५२७ ॥
एकपत्नी सुचरित्रा साध्वी सत्यसतीत्वरी ।
पुंश्चली चर्षणी बन्धक्यविनीता च पांशुला ॥ ५२८ ॥
स्वैरिणी कुलटा याति या प्रियं साभिसारिका ।
वयस्यालिः सखी सध्रीच्यशिश्वी तु शिशुं विना ॥ ५२९ ॥
पतिवत्नी जीवत्पतिर्विश्वस्ता विधवा समे ।
निर्वीरा निष्पतिसुता जीवत्तोका तु जीवसूः ॥ ५३० ॥
नश्यत्प्रसूतिका नन्दुः सश्मश्रुर्वरमालिनी ।
कात्यायिनी त्वर्धवृद्धा काषायवसनाधवा ॥ ५३१ ॥
श्रवणा भिक्षुकी मुण्डा पोटा तु स्त्रीनृलक्षणा ।
साधारणस्त्री गणिका वेश्या पण्यपणाङ्गना ॥ ५३२ ॥
भुजिष्या लञ्जिका रूपाजीवा वारवधूः पुनः ।
सा वारमुख्याथ चुन्दी कुट्टनी शंभली समाः ॥ ५३३ ॥
पोटा वोटा च चेटी च दासी च कुटहारिका ।
नग्ना तु कोटवी वृद्धा पलिक्न्यथ रजस्वला ॥ ५३४ ॥
पुष्पवत्यधिरात्रेयी स्त्रीधर्मिणी मलिन्यवी ।
उदक्या ऋतुमती च पुष्पहीना तु निष्कला ॥ ५३५ ॥
राका तु सरजाः कन्या स्त्रीधर्मः पुष्पमार्तवम् ।
रजस्तत्कालस्तु ऋतुः सुरतं मोहनं रतम् ॥ ५३६ ॥
संवेशनं संप्रयोगः संभोगश्च रहो रतिः ।
ग्राम्यधर्मो निधुवनं कामकेलिः पशुक्रिया ॥ ५३७ ॥
व्यवायो मैथुनं स्त्रीपुंसोर्द्वंद्वं मिथुनं च तत् ।
अन्तर्वत्नी गुर्विणी स्याद्गर्भवत्युदरिण्यपि ॥ ५३८ ॥
आपन्नसत्त्वा गुर्वी च श्रद्धालुर्दोहदान्विता ।
विजाता च प्रजाता च जातापत्या प्रसूतिका ॥ ५३९ ॥
गर्भस्तु गरभो भ्रूणो दोहदलक्षणं च सः ।
गर्भाशयो जरायूल्वे कललोल्वे पुनः समे ॥ ५४० ॥
दोहदं दौर्हृतं श्रद्धा लालसा सूतिमासितु ।
वैजननो विजननं प्रसवो नन्दनः पुनः ॥ ५४१ ॥
उद्वहोऽङ्गात्मजः सूनुस्तनयो दारकः सुतः ।
पुत्रे दुहितरि स्त्रीत्वे तोकापत्यप्रसूतयः ॥ ५४२ ॥
तुक्प्रजोभयोर्भ्रात्रीयो भ्रातृव्यो भ्रातुरात्मजे ।
स्वस्रीयो भागिनेयश्च जामेयः कुतपश्च सः ॥ ५४३ ॥
नप्ता पौत्रः पुत्रपुत्रो दौहित्रो दुहितुः सुतः ।
प्रतिनप्ता प्रपौत्रः स्यात्तत्पुत्रस्तु परम्परः ॥ ५४४ ॥
पैतृष्वसेयः स्यात्पैतृष्वस्रीयश्च पितृष्वसुः ।
मातृष्वस्त्रीयस्तुग्मातृष्वसुर्मातृष्वसेयवत् ॥ ५४५ ॥
विमातृजो वैमात्रेयो द्वैमातुरो द्विमातृजः ।
सत्यास्तु तनये सांमातुरवड्गाद्रमातुरः ॥ ५४६ ॥
सौभागिनेयकानीनौ सुभगाकन्ययोः सुतौ ।
पौनर्भवपारस्त्रैणेयौ पुनर्भूपरस्त्रियोः ॥ ५४७ ॥
दास्या दासेरदासेयौ नाटेरस्तु नटीसुतः ।
बन्धुलो बान्धकिनेयः कौलटेरोऽसतीसुतः ॥ ५४८ ॥
स तु कौलटिनेयः स्याद्यो भिक्षुकसतीसुतः ।
द्वावप्येतौ कौलटेयौ क्षेत्रजो देवरादिजः ॥ ५४९ ॥
स्वजाते त्वौरसोरस्यौ मृते भर्तरि जारजः ।
गोलकोऽथामृते कुण्डे भ्राता तु स्यात्सहोदरः ॥ ५५० ॥
समानोदर्यसोदर्यसगर्भसहजा अपि ।
सोदरश्च स तु ज्येष्ठः स्यात्पित्र्यः पूर्वजोऽग्रजः ॥ ५५१ ॥
जघन्यजे यविष्ठः स्यात्कनिष्ठोऽवरजोऽनुजः ।
स यवीयान्कनीयांश्च पितृव्यश्यालमातुलाः ॥ ५५२ ॥
पितुः पत्न्याश्च मातुश्च भ्रातरो देवृदेवरौ ।
देवा चावरजे पत्युर्जामिस्तु भगिनी स्वसा ॥ ५५३ ॥
;p{0025}
ननान्दा तु स्वसा पत्युर्ननन्दा नन्दिनीत्यपि ।
पत्न्यास्तु भगिनी ज्येष्ठा ज्येष्ठश्वश्रूः कुलीचसा ॥ ५५४ ॥
कनिष्ठा श्यालिका हाली यन्त्रणीकेलिकुञ्चिका ।
केलिर्द्रवः परीहासः क्रीडा लीला च नर्म च ॥ ५५५ ॥
देवनं कूर्दनं खेला ललनं वर्करोऽपि च ।
वप्ता च जनकस्तातो बीजी जनयिता पिता ॥ ५५६ ॥
पितामहस्तस्य पिता तत्पिता प्रपितामहः ।
मातुर्मातामहाद्येवं माताम्बा जननी प्रसूः ॥ ५५७ ॥
सवित्री जनयित्री च कृमिला तु बहुप्रसूः ।
धात्री तु स्यादुपमाता वीरमाता तु वीरसूः ॥ ५५८ ॥
श्वश्रूर्माता पतिपत्न्योः श्वशुरस्तु तयोः पिता ।
पितरस्तु पितुर्वंश्या मातुर्मातामहा कुले ॥ ५५९ ॥
पितरौ मातापितरौ मातरपितरौ पिता च माता च ।
श्वश्रूश्वशुरौ श्वशुरौ पुत्रौ पुत्रश्च दुहिता च ॥ ५६० ॥
भ्राता च भगिनी चापि भ्रातरावथ बान्धवः ।
स्वो ज्ञातिः स्वजनो बन्धुः सगोत्रश्च निजः पुनः ॥ ५६१ ॥
आत्मीयः स्वः स्वकीयश्च सपिण्डास्तु सनाभयः ।
तृतीयाप्रकृतिः पण्डः षण्ढः क्लीबो नपुंसकम् ॥ ५६२ ॥
इन्द्रियायतनमङ्गविग्रहौ क्षेत्रगात्रतनुभूघनास्तनूः ।
मूर्तिमत्करणकायमूर्तयो वेरसंहननदेहसंचराः ॥ ५६३ ॥
घनो बन्धः पुरं पिण्डो वपुः पुद्गलवर्ष्मणी ।
कलेवरं शरीरेऽस्मिन्नजीवे कुणपं शवः ॥ ५६४ ॥
मृतकं रुण्डकवन्धौ त्वपशीर्षे क्रियायुजि ।
वयांसि तु दशाः प्रायाः सामुद्रं देहलक्षणम् ॥ ५६५ ॥
एकदेशे प्रतीकाङ्गावयवापघना अपि ।
उत्तमाङ्गं शिरो मूर्धा मौलिर्मस्तकमुण्डके ॥ ५६६ ॥
वराङ्गं करणत्राणं शीर्षं मस्तिकमित्यपि ।
तज्जाः केशास्तीर्थवाकाश्चिकुराः कुन्तलाः कचाः ॥ ५६७ ॥
वालाः स्युस्तत्पराः पाशो रचना भार उच्चयः ।
हस्तः पक्षः कलापश्च केशभूयस्त्ववाचकाः ॥ ५६८ ॥
अलकस्तु कर्करालः खंखरश्चूर्णकुन्तलः ।
स तु भाले भ्रमरकः कुरुलो भ्रमरालकः ॥ ५६९ ॥
धमिल्लः संयताः केशाः केशवेशे कबर्यथा ।
वेणिः प्रवेणिः शीर्षण्यशिरस्यौ विशदे कचे ॥ ५७० ॥
केशेषु वर्त्म सीमन्तः पलितं पाण्डुरः कचः ।
चूडा केशी केशपाशी शिखा शिखण्डिका समाः ॥ ५७१ ॥
सा बालानां काकपक्षः शिखण्डकशिखाण्डकौ ।
तुण्डमास्यं मुखं वक्त्रं लपनं वदनानने ॥ ५७२ ॥
भाले गोध्यलिकालीकललाटानि श्रुतौ श्रवः ।
शब्दाधिष्ठानपैञ्जूषमहानादध्वनिग्रहाः ॥ ५७३ ॥
कर्णः श्रोत्रं श्रवणं च वेष्टनं कर्णशष्कुली ।
पालिस्तु कर्णलतिकाशङ्खो भालश्रवोऽन्तरे ॥ ५७४ ॥
चक्षुरक्षीक्षणं नेत्रं नयनं दृष्टिरम्बकम् ।
लोचनं दर्शनं दृक्च तत्तारा तु कनीनिका ॥ ५७५ ॥
वामं तु नयनं सौम्यं भानवीयं तु दक्षिणम् ।
असौम्येऽक्षण्यनक्षि स्यादीक्षणं तु निशामनम् ॥ ५७६ ॥
निभालनं निशमनं निध्यानमवलोकनम् ।
दर्शनं द्योतनं निर्वर्णनं चाथार्धवीक्षणम् ॥ ५७७ ॥
अपाङ्गदर्शनं काक्षः कटाक्षोऽक्षिविकूणितम् ।
स्यादुन्मीलनमुन्मेषो निमेषस्तु निमीलनम् ॥ ५७८ ॥
अक्ष्णोर्वाह्यान्तावपाङ्गौ भ्रूरुर्ध्वे रोमपद्धतिः ।
सकोपभ्रूविकारे स्याद्भ्रभ्रुभ्रूभृपरा कुटिः ॥ ५७९ ॥
कूर्चं कूर्पं भ्रुवोर्मध्ये पक्ष्म स्यान्नेत्ररोमणि ।
गन्धज्ञा नासिका नासा घ्राणं घोणा विकूणिका ॥ ५८० ॥
नक्रं नर्कुटकं शिङ्घिन्योष्ठोऽधरो रदच्छदः ।
दन्तवस्त्रं च तत्प्रान्तौ सृक्वणी असिकं त्वधः ॥ ५८१ ॥
असिकाधस्तु चिबुकं स्याद्गल्लः सृक्वणः परः ।
गल्लात्परः कपोलश्च परो गण्डः कपोलतः ॥ ५८२ ॥
ततो हनुः श्मश्रु कूर्चमास्यलोम च मासुरी ।
दाढिका दंष्ट्रिका दाढा दंष्ट्रा जम्भो द्विजा रदाः ॥ ५८३ ॥
रदना दशना दन्ता दंशखादनमल्लकाः ।
राजदन्तौ तु मध्यस्थावुपरिश्रेणिकौ क्वचित् ॥ ५८४ ॥
रसज्ञा रसना जिह्वा लोला तालु तु काकुदम् ।
सुधास्रवा घण्टिकाचलम्बिका गलशुण्डिका ॥ ५८५ ॥
;p{0026}
कंधरा धमनिर्ग्रीवा शिरोधिश्च शिरोधरा ।
सा त्रिरेखा कम्बुग्रीवावटुर्घाटा कृकाटिका ॥ ५८६ ॥
कृकस्तु कंधरामध्यं कृकपार्श्वौ तु वीतनौ ।
ग्रीवाधमन्यौ प्राग्नीले पश्चान्मन्ये कलम्बिके ॥ ५८७ ॥
गलो निगरणः कण्ठः काकलकस्तु तन्मणिः ।
अंसो भुजशिरः स्कन्धो जत्रु संधिरुरोंऽसगः ॥ ५८८ ॥
भुजो बाहुः प्रवेष्टो दोर्बाहाथ भुजकोटरः ।
दोर्मूलं खण्डिकः कक्षा पार्श्वं स्यादेतयोरधः ॥ ५८९ ॥
कफोणिस्तु भुजामध्यं कफणिः कूर्परश्च सः ।
अधस्तस्या मणिबन्धात्प्रकोष्ठः स्यात्कलाचिका ॥ ५९० ॥
प्रगण्डः कूर्परासान्तः पञ्चशाखः शयःशमः ।
हस्तः पाणिः करस्यादौ मणिबन्धो मणिश्च सः ॥ ५९१ ॥
करभोऽस्मादाकनिष्ठं करशाखाङ्गुली समे ।
अङ्गुरिश्चाङ्गुलोऽङ्गुष्ठस्तर्जनी तु प्रदेशिनी ॥ ५९२ ॥
ज्येष्ठा तु मध्यमा मध्या सावित्री स्यादनामिका ।
कनीनिका तु कनिष्ठावहस्तो हस्तपृष्ठतः ॥ ५९३ ॥
कामाङ्कुशो महाराजः करजो नखरो नखः ।
करशूको भुजाकण्टः पुनर्भवपुनर्नवौ ॥ ५९४ ॥
प्रदेशिन्यादिभिः सार्धमङ्गुष्ठे वितते सति ।
प्रादेशतालगोकर्णवितस्तयो यथाक्रमम् ॥ ५९५ ॥
प्रसारिताङ्गुलौ पाणौ चपेटः प्रतलस्तलः ।
प्रहस्तस्तालिकस्तालः सिंहतालस्तु तौ युतौ ॥ ५९६ ॥
संपिण्डिताङ्गुलिः पाणिर्मुष्टिर्मुस्तुर्मुचुट्यपि ।
संग्राहश्चार्धमुष्टिः स्यात्खटकः कुब्जितः पुनः ॥ ५९७ ॥
पाणिः प्रसृतः प्रसृतिस्तौ युतावञ्जलिः पुनः ।
प्रसृते तु जलाधारे गण्डूषश्चुलुकश्चलुः ॥ ५९८ ॥
हस्तः प्रामाणिको मध्येमध्यमाङ्गुलिकूर्परम् ।
बद्धमुष्टिरसौ रत्निररत्निर्निष्कनिष्ठिकः ॥ ५९९ ॥
व्यामव्यायामन्यग्रोधास्तिर्यग्बाहू प्रसारितौ ।
ऊर्ध्वीकृतभुजापाणिर्न्नरमानं तु पौरुषम् ॥ ६०० ॥
दध्नद्वयसमात्रास्तु जान्वादेस्तत्तदुन्मिते ।
रीढकः पृष्ठवंशः स्यात्पृष्ठं तु चरमं तनोः ॥ ६०१ ॥
पूर्वभाग उपस्थोऽङ्कः क्रोड उत्सङ्ग इत्यपि ।
क्रोडोरो हृदयस्थानं वक्षो वत्सो भुजान्तरम् ॥ ६०२ ॥
स्तनान्तरं हृद्धृदयं स्तनौ कुचौ पयोधरौ ।
उरोजौ च चूचुकं तु स्तनाद्वृन्तशिखामुखाः ॥ ६०३ ॥
तुन्दं तुन्दिगर्भकुक्षी पिचण्डो जठरोदरे ।
कालखण्डं कालखञ्जं कालेयं कालकं यकृत् ॥ ६०४ ॥
दक्षिणे तिलकं क्लोम वामे तु रक्तफेनजः ।
पुष्पसः स्यादथ प्लीहा गुल्मोऽन्त्रं तु पुरीतति ॥ ६०५ ॥
रोमावली रोमलता नाभिः स्यात्तुन्दकूपिका ।
नाभेरधो मूत्रपुटं वस्तिर्मूत्राशयोऽपि च ॥ ६०६ ॥
मध्योऽवलग्नं विलग्नं मध्यमोऽथ कटः कटिः ।
श्रोणिः कलत्रं कटीरं काञ्चीपदं ककुद्मती ॥ ६०७ ॥
नितम्बारोहौ स्त्रीकट्याः पश्चाज्जघनमग्रतः ।
त्रिकं वंशाधस्तत्पार्श्वकूपकौ तु कुकुन्दरे ॥ ६०८ ॥
पूतौ स्फिजौ कटिप्रोथौ वराङ्गं तु च्युतिर्बुलिः ।
भगोऽपत्यपथो योनिः स्मरान्मन्दिरकूपिके ॥ ६०९ ॥
स्त्रीचिह्नमथ पुंश्चिह्नं मेहनं शेपशेपसी ।
शिश्नं मेढ्रः कामलता लिङ्गं च द्वयमप्यदः ॥ ६१० ॥
गुह्यप्रजननोपस्था गुह्यमध्यं गुलो मणिः ।
सीवनी तदधःसूत्रं स्थदण्डं पेलमण्डकः ॥ ६११ ॥
मुष्कोऽण्डकोषो वृषणोऽपानं पायुर्गुदं च्युतिः ।
अधोमर्म शकृद्द्वारं त्रिबलीकवुली अपि ॥ ६१२ ॥
विटपं तु महाविज्यमन्तरा मुष्कवङ्क्षणम् ।
ऊरुसंधिर्वङ्क्षणः स्यात्सक्थ्यूरुस्तस्य पर्व तु ॥ ६१३ ॥
जानुर्नलकीलोऽष्ठीवान्पश्चाद्भागोऽस्य मन्दिरः ।
कपोली त्वग्रिमो जङ्घा प्रसृता नलकिन्यपि ॥ ६१४ ॥
प्रतिजङ्घा त्वग्रजङ्घा पिण्डिका तु पिचण्डिका ।
गुल्फस्तु चरणग्रन्थिर्घुटिको घुण्टको घुटः ॥ ६१५ ॥
चरणः क्रमणः पादः पदंह्रिश्चलनः क्रमः ।
पादमूलं गोहिरं स्यात्पार्ष्णिस्तु घुटयोरधः ॥ ६१६ ॥
पादाग्रं प्रपदं क्षिप्रं त्वङ्गुष्ठाङ्गुलिमध्यतः ।
कूर्चं क्षिप्रस्योपर्यंह्रिस्कन्धः कूर्चशिरः समे ॥ ६१७ ॥
;p{0027}
तलहृदयं तु तलं मध्ये पादतलस्य तत् ।
तिलकः कालकः पिप्लुर्जडुलस्तिलकालकः ॥ ६१८ ॥
रसासृङ्भांसमेदोऽस्थिमज्जशुक्राणि धातवः ।
सप्तैव दश वैकेषां रोमत्वक्स्नायुभिः सह ॥ ६१९ ॥
रस आहारतेजोऽग्निसंभवः षड्रसासवः ।
आत्रेयोऽसृक्वरो धातुर्घनमूलमहापरः ॥ ६२० ॥
रक्तं रुधिरमाग्नेयं विस्रं तेजोभवं रसात् ।
शोणितं लोहितमसृक्वासिष्ठं प्राणदासुरे ॥ ६२१ ॥
क्षतजं मांसकार्यस्त्रं मांसं पललजाङ्गले ।
रक्तात्तेजोभवे क्रव्यं काश्यपं तरसामिषे ॥ ६२२ ॥
मेदस्कृत्पिशितं कीनं पलं पेश्यस्तु तल्लताः ।
वुक्का हृद्धृदयं वृक्का सुरसं च तदग्रिमम् ॥ ६२३ ॥
शुष्कं वल्लूरमुत्तप्तं पूयदूष्ये पुनः समे ।
मेदोऽस्थिकृद्वपा मांसात्तेजोजे गौतमं वसा ॥ ६२४ ॥
गोदं तु मस्तकस्नेहो मस्तिष्को मस्तुलुङ्गकः ।
अस्थि कुल्यं भारद्वाजं मेदस्तेजश्च मज्जकृत् ॥ ६२५ ॥
मांसपित्तं श्वदयितं कर्करो देहधारकम् ।
मेदोजं कीकसं सारं करोटिः शिरसोऽस्थनि ॥ ६२६ ॥
कपालकर्परौ तुल्यौ पृष्ठस्यास्थ्नि कशेरुका ।
शाखास्थनि स्यान्नलकं पार्श्वास्थ्नि वङ्क्रिपर्शुके ॥ ६२७ ॥
शरीरास्थि करङ्कः स्यात्कङ्कालमस्थिपञ्जरः ।
मज्जा तु कौशिकः शुक्रकरोऽस्थ्नः स्नेहसंभवौ ॥ ६२८ ॥
शुक्रं रेतो बलं वीर्यं बीजं मज्जसमुद्भवम् ।
आनन्दप्रभवं पुंस्त्वमिन्द्रियं किट्टवर्जितम् ॥ ६२९ ॥
पौरुषं प्रधानधातुर्लोम रोम तनूरुहम् ।
त्वक्छविश्छादनी कृत्तिश्चर्माजिनमसृग्धरा ॥ ६३० ॥
वस्नसा नु स्नसास्नायुर्नाड्यो धमनयः शिराः ।
कण्डरा तु महास्नायुर्मलं किट्टं तदक्षिजम् ॥ ६३१ ॥
दूषीका दूषिका जैह्वं कुलुकं पिप्पिका पुनः ।
दन्त्यं कार्णं तु पिञ्जूषः शिङ्घाणो घ्राणसंभवम् ॥ ६३२ ॥
सृणीका स्यन्दिनी लालास्यासवः कफकूर्चिका ।
मूत्रं बस्तिमलं मेहः प्रस्रावो नृजलं स्रवः ॥ ६३३ ॥
पुष्पिका तु लिङ्गमलं विड्विष्ठावस्करः शकृत् ।
गूथं पुरीषं शमलोच्चारौ वर्चस्कवर्चसी ॥ ६३४ ॥
वेषो नेपथ्यमाकल्पः परिकर्माङ्गसंस्क्रिया ।
उद्वर्तनमुत्सादनमङ्गरागो विलेपनम् ॥ ६३५ ॥
चर्चिक्यं समालभनं चर्चा स्यान्मण्डनं पुनः ।
प्रसाधनं प्रतिकर्म मार्ष्टिः स्यान्मार्जना मृजा ॥ ६३६ ॥
वासयोगस्तु चूर्णं स्यात्पिष्टातः पटवासकः ।
गन्धमाल्यादिना यस्तु संस्कारः सोऽधिवासनम् ॥ ६३७ ॥
निर्वेश उपभोग स्यात्स्नानं सवनमाप्लवः ।
कर्पूरागुरुकक्कोलकस्तूरीचन्दनद्रवैः ॥ ६३८ ॥
स्याद्यक्षकर्दमो मिश्रैर्वर्तिर्गात्रानुलेपनी ।
चन्दनागुरुकस्तूरीकुङ्कुमैस्तु चतुःसमम् ॥ ६३९ ॥
अगुर्वगरु राजार्हं लोहं कृमिजवंशिके ।
अनार्यजं जोङ्गिकं च मङ्गल्यामल्लिगन्धि यत् ॥ ६४० ॥
कालागुरुः कालतुण्डः श्रीखण्डो रोहणद्रुमः ।
गन्धसारो मलयजश्चन्दने हरिचन्दने ॥ ६४१ ॥
तैलपर्णिकगोशीर्षौ पत्त्राङ्गं रक्तचन्दनम् ।
कुचन्दनं ताम्रसारं रञ्जनं तिलपर्णिका ॥ ६४२ ॥
जातिकोशं जातिफलं कर्पूरो हिमवालुका ।
घनसारः सिताभ्रश्च चन्द्रोऽथ मृगनाभिजा ॥ ६४३ ॥
मृगनाभिर्मृगमदः कस्तूरी गन्धधूल्यपि ।
कश्मीरजन्म घुसृणं वर्णं लोहितचन्दनम् ॥ ६४४ ॥
वाल्हीकं कुङ्कुमं वह्निशिखं कालेयजागुडे ।
संकोचपिशुनं रक्तं धीरं पीतनदीपने ॥ ६४५ ॥
लवङ्गं देवकुसुमं श्रीसंज्ञमथ कोलकम् ।
कक्कोलकं कोशफलं कालीयकं तु जापकम् ॥ ६४६ ॥
यक्षधूपो बहुरूपः सालवेष्टोऽग्निवल्लभः ।
सर्जमणिः सर्जरसो रालः सर्वरसोऽपि च ॥ ६४७ ॥
;p{0028}
धूपो वृक्षात्कृत्रिमाच्च तुरुष्कः सिल्हपिण्डकौ ।
पायसस्तु वृक्षधूपः श्रीवासः सरलद्रवः ॥ ६४८ ॥
स्थानात्स्थानान्तरं गच्छन्धूपो गन्धपिशाचिका ।
स्थासकस्तु हस्तबिम्बमलंकारस्तु भूषणम् ॥ ६४९ ॥
परिष्काराभरणे च चूडामणिः शिरोमणिः ।
नायकस्तरलो हारान्तर्मणिर्मुकुटं पुनः ॥ ६५० ॥
मौलिः किरीटकोटीरमुष्णीषं पुष्पदाम तु ।
मूर्ध्नि माल्यं माला स्रक्स्वगर्भकः केशमध्यगम् ॥ ६५१ ॥
प्रभ्रष्टकं शिखालम्बि पुरोन्यस्तं ललामकम् ।
तिर्यग्वक्षसि वैकक्षं प्रालम्बमृजुलम्बि यत् ॥ ६५२ ॥
संदर्भो रचना गुम्फः स्रन्थनं ग्रन्थनं समाः ।
तिलके तमालपत्त्रचित्रपुण्ड्रविशेषकाः ॥ ६५३ ॥
आपीडशेखरोत्तंसाः वतंसाः शिरसः स्रजि ।
उत्तरौ कर्णपूरेऽपि पत्त्रलेखा तु पत्त्रतः ॥ ६५४ ॥
भङ्गिवल्लीलताङ्गुल्यः पत्त्रपाश्या ललाटिका ।
वालपाश्या पारितथ्याकर्णिका कर्णभूषणम् ॥ ६५५ ॥
ताडङ्कस्तु ताडपत्त्रं कुण्डलं कर्णवेष्टकः ।
उत्क्षिप्तिका तु कर्णान्दुर्बालीको कर्णपृष्ठगा ॥ ६५६ ॥
ग्रैवेयकं कण्ठभूषा लम्बमाना ललम्बिका ।
प्रालम्बिका कृता हेम्नोरःसुत्रिका तु मौक्तिकैः ॥ ६५७ ॥
हारो मुक्तातः प्रालम्बस्रक्कलापावलीलता ।
देवच्छन्दः शतं साष्टं त्विन्द्रच्छन्दःसहस्रकम् ॥ ६५८ ॥
तदर्धंविजयच्छन्दो हारस्त्वष्टोत्तरं शतम् ।
अर्धं रश्मिकलापोऽस्य द्वादश त्वर्धमाणवः ॥ ६५९ ॥
द्विर्द्वादशार्धगुच्छः स्यात्पञ्च हारफलं लताः ।
अर्धहारश्चतुःषष्टिर्गुच्छमाणवमन्दराः ॥ ६६० ॥
अपि गोस्तनगोपुच्छावर्धमर्धं यथोत्तरम् ।
इति हारायष्टिभेदादेकावल्येकयष्टिका ॥ ६६१ ॥
कण्ठिकाप्यथ नक्षत्रमाला तत्संख्यमौक्तिकैः ।
केयूरमङ्गदं बाहुभूषाथ करभूषणम् ॥ ६६२ ॥
कटको वलयं पारिहार्यावापौ तु कङ्कणम् ।
हस्तसूत्रं प्रतिसर ऊर्मिका त्वङ्गुलीयकम् ॥ ६६३ ॥
साक्षराङ्गुलिमुद्रा सा कटिसूत्रं तु मेखला ।
कलापो रशना सा रसनं काञ्ची च सप्तकी ॥ ६६४ ॥
सा शृङ्खलं पुंस्कटीस्था किंकिणी क्षुद्रघण्टिका ।
नूपुरं तु तुलाकोटिः पादतः कटकाङ्गदे ॥ ६६५ ॥
मञ्जीरं हंसकं शिञ्जिन्यंशुकं वस्त्रमम्बरम् ।
सिचयो वसनं चीराच्छादौ सिक्चेलवाससी ॥ ६६६ ॥
पटः प्रौतोऽञ्चलोऽस्यान्तो वर्तिर्वस्तिश्च तद्दशाः ।
पत्रोर्णं धौतकौशेयमुष्णीषो मूर्धवेष्टनम् ॥ ६६७ ॥
तत्स्यादुद्गमनीयं यद्धौतयोर्वस्त्रयोर्युगम् ।
त्वक्फलकृमिरोमभ्यः संभवत्वाच्चतुर्विधम् ॥ ६६८ ॥
क्षौमकार्पासकौशेयराङ्कवादिविभेदतः ।
क्षौमं दुकूलं दुगूलं स्यात्कार्पासं तु बादरम् ॥ ६६९ ॥
कौशेयं कृमिकोशोत्थं राङ्कवं मृगरोमजम् ।
कम्बलः पुनरुर्णायुराविकौरभ्ररल्लकाः ॥ ६७० ॥
नवं वासोऽनाहतं स्यात्तत्त्रकं निष्प्रवाणि च ।
प्रच्छादनं प्रावरणं संव्यानं चोत्तरीयकम् ॥ ६७१ ॥
वैकक्षे प्रावारोत्तरासङ्गौ बृहतिकापि च ।
वराशिः स्थूलशाटः स्यात्परिधानं त्वधोंशुकम् ॥ ६७२ ॥
अन्तरीयं निवसनमुपसंव्यानमित्यपि ।
तद्ग्रन्थिरुच्चयो नीवीवरस्त्र्यर्धोरुकांशुरुम् ॥ ६७३ ॥
चण्डातकं चलनकं चलनी त्वितरस्त्रियाः ।
चोलः कञ्चुलिका कूर्पासकोङ्गिका च कञ्चुके ॥ ६७४ ॥
शाटी चोट्यथ नीशारो हिमवातापहांशुके ।
कच्छा कच्छाटिका कक्षा परिधानापराञ्चले ॥ ६७५ ॥
कक्षापटस्तु कौपीने समौ नक्तककर्पटौ ।
निचोलः प्रच्छदपटो निचुलश्चोत्तरच्छदे ॥ ६७६ ॥
उत्सवेषु सुहृद्भिर्यद्बलादाकृष्य गृह्यते ।
वस्त्रमाल्यादि तत्पूर्णपात्रं पूर्णानकं च तत् ॥ ६७७ ॥
तत्तु स्यादाप्रपदीनं व्याप्नोस्याप्रपदं हि यत् ।
चीवरं भिक्षुसंघाटी जीर्णवस्त्रं पटच्चरम् ॥ ६७८ ॥
;p{0029}
शाणी गोणी छिद्रवस्त्रे जलार्द्रा क्लिन्नवाससि ।
पर्यस्तिकापरिकरः पर्यङ्कश्चावसक्थिका ॥ ६७९ ॥
कुथे वर्णपरिस्तोमप्रवेणीनवतास्तराः ।
अपटी काण्डपटः स्यात्प्रतिसीरा जवन्यपि ॥ ६८० ॥
तिरस्करिण्यथोल्लोचो वितानं कदकोऽपि च ।
चन्द्रोदये स्थुलं दूष्ये केणिका पटकुट्यपि ॥ ६८१ ॥
गुणलयनिकायां स्यात्संस्तरस्रस्तरौ समौ ।
तल्पं शय्या शयनीयं शयनं तलिनं च तत् ॥ ६८२ ॥
मञ्चमञ्चकपर्यङ्कपल्यङ्काः खट्वया समाः ।
उच्छीर्षकमुपाद्धानवर्हौपाले पतद्ग्रहः ॥ ६८३ ॥
प्रतिग्राहे मुकुरात्मदर्शादर्शास्तु दर्पणे ।
स्याद्वेत्रासनमासन्दी विष्टरः पीठमासनम् ॥ ६८४ ॥
कसिपुर्भोजनाच्छादावौशिरं शयनाशने ।
लाक्षा द्रुमामयो राक्षा रङ्गमाता पलंकषा ॥ ६८५ ॥
जतु क्षतघ्ना कृमिजा यावालक्तौ तु तद्रसः ।
अञ्जनं कज्जलं दीपः प्रदीपः कज्जलध्वजः ॥ ६८६ ॥
स्नेहप्रियो गृहमणिर्दशाकर्षो दशेन्धनः ।
व्यजनं तालवृन्तं तद्धवित्रं मृगचर्मणा ॥ ६८७ ॥
आलावर्तं तु वस्त्रस्य कङ्कतः केशमार्जनम् ।
प्रसाधनश्चाथ बालक्रीडनके गुडो गिरिः ॥ ६८८ ॥
गिरियको गिरिगुडः समौ कन्दुकगेन्दुकौ ।
राजा राट्पृथिवीशक्रमध्यलोकेशभूभृतः ॥ ६८९ ॥
महीक्षित्पार्थिवो मूर्धाभिषिक्तो भूप्रजानृपः ।
मध्यमो मण्डलाधीशः स सम्राट् शास्ति यो नृपान् ॥ ६९० ॥
यः सर्वमण्डलस्येशो राजसूयं च योऽजयत् ।
चक्रवर्ती सार्वभौमस्ते तु द्वादश भारते ॥ ६९१ ॥
आर्षभिर्भरतस्तत्र सगरस्तु सुमित्त्रभूः ।
मघवा वैजयिरथाश्वसेननृपनन्दनः ॥ ६९२ ॥
सनत्कुमारोऽथ शान्तिः कुन्थुररोः जिना अपि ।
सुभूमस्तु कार्तवीर्यः पद्मः पद्मोत्तरात्मजः ॥ ६९३ ॥
हरिषेणो हरिसुतो जयो विजयनन्दनः ।
बह्मसूनुर्ब्रह्मदत्तः सर्वेऽपीक्ष्वाकुवंशजाः ॥ ६९४ ॥
प्रजापत्यस्त्रिपृष्ठोऽथ द्विपृष्ठो ब्रह्मसंभवः ।
स्वयंभू रुद्रतनयः सोमभूः पुरुषोत्तमः ॥ ६९५ ॥
शैवः पुरुषसिंहोऽथ महाशिरःसमुद्भवः ।
स्यात्पुरुषपुण्डरीको दत्तोऽग्निसिंहनन्दनः ॥ ६९६ ॥
नारायणो दाशरथिः कृष्णस्तु वसुदेवभूः ।
वासुदेव अमी कृष्णा नव शुक्ला बलास्त्वमी ॥ ६९७ ॥
अचलो विजयो भद्रः सुप्रभश्च सुदर्शनः ।
आनन्दो नन्दनः पद्मो रामो विष्णुद्विषस्त्वमी ॥ ६९८ ॥
अश्वग्रीवस्तारकश्च मेरको मधुरेव च ।
निशुम्भवलिप्रह्लादलङ्केशमगधेश्वराः ॥ ६९९ ॥
जिनैः सह त्रिषष्टिः स्युः शलाकापुरुषा अमी ।
आदिराजः पृथुर्वैन्यो मांधाता युवनाश्वजः ॥ ७०० ॥
धुन्धुमारः कुवलश्वो हरिश्चन्द्रस्त्रिशङ्कुजः ।
पुरूरवा वौध ऐल उर्वशीरमणश्च सः ॥ ७०१ ॥
दौष्यन्तिर्भरतः सर्वदमः शकुन्तलात्मजः ।
हैहयस्तु कार्तवीर्यो दोःसहस्रभृदर्जुनः ॥ ७०२ ॥
कौशल्यानन्दनो दाशरथी रामोऽस्य तु प्रिया ।
वैदेही मैथिली सीता जानकी धरणीसुता ॥ ७०३ ॥
रामपुत्रौ कुशलवावेकयोक्त्या कुशीलवौ ।
सौमित्त्रिर्लक्ष्मणो वाली वालिरिन्द्रसुतश्च सः ॥ ७०४ ॥
आदित्यसूनुः सुग्रीवो हनुमान्वज्रकङ्कटः ।
मारुतिः केसरिसुत आञ्जनेयोऽर्जुनध्वजः ॥ ७०५ ॥
पौलस्यो रावणो रक्षो लङ्केशो दशकंधरः ।
रावणिः शक्रजिन्मेघनादो मन्दोदरीसुतः ॥ ७०६ ॥
अजातशत्रुः शल्यारिर्धर्मपुत्रो युधिष्ठिरः ।
कङ्कोऽजमीढो भीमस्तु मरुत्पुत्रो वृकोदरः ॥ ७०७ ॥
;p{0030}
किर्मीरकीचकबकहिडम्बानां निसूदनः ।
अर्जुनः फाल्गुनः पार्थः सव्यसाची धनंजयः ॥ ७०८ ॥
राधावेधी किरिट्यैन्द्रिर्जिष्णुः श्वेतहयो नरः ।
बृहन्नलो गुडाकेशः सुभद्रेशः कपिध्वजः ॥ ७०९ ॥
बीभत्सः कर्णजित्तस्य गाण्डीवं गाण्डिवं धनुः ।
पाञ्चाली द्रौपदी कृष्णा सैरंध्री नित्ययौवना ॥ ७१० ॥
वेदिजा याज्ञसेनी च कर्णश्चम्पाधिपोऽङ्गराट् ।
राधासुतोऽर्कतनयः कालपृष्ठम् तु तद्धनुः ॥ ७११ ॥
श्रेणिकस्तु भंभासारो हालः स्यात्सातवाहनः ।
कुमारपालश्चौलुक्यो राजर्षिः परमार्हतः ॥ ७१२ ॥
मृतस्वमोक्ता धर्मात्मा मारिव्यसनवारकः ।
राजबीजी राजवंश्यो बीजवंश्यौ तु वंशजे ॥ ७१३ ॥
स्वाम्यमात्यः सुहृत्कोशो राष्ट्रदुर्गबलानि च ।
राज्याङ्गानि प्रकृतयः पौराणां श्रेणयोऽपि च ॥ ७१४ ॥
तन्त्रं स्वराष्ट्रचिन्ता स्यादावापस्त्वरिचिन्तनम् ।
परिस्पन्दः परिकरः परिवारः परिग्रहः ॥ ७१५ ॥
परिच्छदः परिबर्हस्तन्त्रोपकरणे अपि ।
राजशय्या महाशय्या भद्रासनं नृपासनम् ॥ ७१६ ॥
सिंहासनं तु तद्धैमं छत्त्रमातपवारणम् ।
चामरं बालव्यजनं रोमगुच्छः प्रकीर्णकम् ॥ ७१७ ॥
स्थगी ताम्बूलकरङ्को भृङ्गारः कनकालुका ।
भद्रकुम्भः पूर्णकुम्भः पादपीठं पदासनम् ॥ ७१८ ॥
अमात्यः सचिवो मन्त्री धीसखः सामवायिकः ।
नियोगी कर्मसचिव आयुक्तो व्यापृतश्च सः ॥ ७१९ ॥
द्रष्टा तु व्यवहाराणां प्राड्विवाकोऽक्षदर्शकः ।
महामात्रः प्रधानानि पुरोधास्तु पुरोहितः ॥ ७२० ॥
सौवस्तिकोऽथ द्वारस्थः क्षत्ता स्याद्द्वारपालकः ।
दौवारिकः प्रतीहारो वेत्र्युत्सारकदण्डिनः ॥ ७२१ ॥
रक्षिवर्गेऽनीकस्थः स्यादध्यक्षाधिकृतौ समौ ।
पौरोगवः सूदाध्यक्षः सूदस्त्वौदनिको गुणः ॥ ७२२ ॥
भक्तकारः सूपकारः सूपारालिकबल्लवाः ।
भौरिकः कनकाध्यक्षो रूप्याध्यक्षस्तु नैष्किकः ॥ ७२३ ॥
स्थानाध्यक्षः स्थानिकः स्याच्छुल्काध्यक्षस्तु शौल्किकः ।
शुल्कस्तु घट्टादिदेयं धर्माध्यक्षस्तु धार्मिकः ॥ ७२४ ॥
धर्माधिकरणी चाथ हट्टाध्यक्षोऽधिकर्मिकः ।
चतुरङ्गबलाध्यक्षः सेनानीर्दण्डनायकः ॥ ७२५ ॥
स्थायुकोऽधिकृतो ग्रामे गोपो ग्रामेषु भूरिषु ।
स्यातामन्तःपुराध्यक्षेऽन्तर्वंशिकावरोधिकौ ॥ ७२६ ॥
शुद्धान्तः स्यादन्तःपरमवरोधोऽवरोधनम् ।
सौविदल्लाः कञ्चुकिनः स्थापत्याः सौविदाश्च ते ॥ ७२७ ॥
षण्ढे वर्षवरः शत्रौ प्रतिपक्षः परो रिपुः ।
शात्रवः प्रत्यवस्थाता प्रत्यनीकोभियात्यरी ॥ ७२८ ॥
दस्युः सपत्नोऽसहनो विपक्षो द्वेषी द्विषन्वैर्यहितो जिघांसुः ।
दुर्हृत्परेः पन्थकपन्थिनौ द्विट्प्रत्यर्थ्यमित्रावभिमात्यराती ॥ ७२९ ॥
वैरं विरोधो विद्वेषो वयस्यः सवयाः सुहृत् ।
स्निग्धः सहचरो मित्त्रं सखा सख्यं तु सौहृदम् ॥ ७३० ॥
सौहार्दं साप्तपदीनमैत्त्रयजर्याणि संगतम् ।
आनन्दनं त्वाप्रच्छनं स्यात्सभाजनमित्यपि ॥ ७३१ ॥
विषायानन्तरो राजा शत्रुर्मित्त्रमतः परम् ।
उदासीनः परतरः पार्ष्णिग्राहस्तु पृष्ठतः ॥ ७३२ ॥
अनुवृत्तिस्त्वनुरोधो हेरिको गूढपूरुषः ।
प्रणिधिर्यथार्हवर्णोऽवसर्पो मन्त्रविच्चरः ॥ ७३३ ॥
वार्तायनः स्पशश्चार आप्तप्रत्ययितौ समौ ।
सत्त्रिणि स्याद्गृहपतिर्दूतः संदेशहारकः ॥ ७३४ ॥
संधिविग्रहयानान्यासनद्वैधाश्रया अपि ।
षङ्गुणाः शक्तयस्तिस्रः प्रभुत्वोत्साहमन्त्रजाः ॥ ७३५ ॥
सामदानभेददण्डा उपायाः साम सान्त्वनम् ।
उपजापः पुनर्भेदो दण्डः स्यात्साहसं दमः ॥ ७३६ ॥
;p{0031}
प्राभृतं ढौकनं लम्बोत्कोचः कौशलिकामिषे ।
उपाच्चारः प्रदानं दा हारो ग्राह्यायने अपि ॥ ७३७ ॥
मायोपेक्षेन्द्रजालानि क्षुद्रेपाया इमे त्रयः ।
मृगयाक्षः स्त्रियः पानं वाक्पारुष्यार्थदूषणे ॥ ७३८ ॥
दण्डपारुष्यमित्येतद्धेयं व्यसनसप्तकम् ।
पौरुषं विक्रमः शौर्यं शौटीर्यं च पराक्रमः ॥ ७३९ ॥
यत्कोषदण्डजं तेजः स प्रभावः प्रतापवत् ।
भिया धर्मार्थकामैश्च परीक्षा या तु सोपधा ॥ ७४० ॥
तन्मन्त्राद्यषडक्षीणं यत्तृतीयाद्यगोचरः ।
रहस्यालोचनं मन्त्रो रहश्छन्नमुपह्वरम् ॥ ७४१ ॥
विविक्तविजनैकान्तनिःशलाकानि केवलम् ।
गुह्ये रहस्यं न्यायस्तु देशरूपं समञ्जसम् ॥ ७४२ ॥
कल्याभ्रेषौ नयो न्याय्यं तूचितं युक्तसांप्रते ।
लभ्यं प्राप्तं भजमानाभिनीतोपयिकानि च ॥ ७४३ ॥
प्रक्रिया त्वधिकारोऽथ मर्यादा धारणा स्थितिः ।
संस्थापराधस्तु मन्तुर्व्यलीकं विप्रियागसी ॥ ७४४ ॥
बलिः करो भागधेयो द्विपाद्यो द्विगुणो दमः ।
वाहिनी पृतना सेना बलं सैन्यमनीकिनी ॥ ७४५ ॥
कटकं ध्वजिनी तन्त्रं दण्डोऽनीकं पताकिनी ।
वरूथिना चमूश्चक्रं स्कन्धवारोऽस्य तु स्थितिः ॥ ७४६ ॥
शिबिरं रचना तु स्याद्व्यूहो दण्डादिको युधि ।
प्रत्यासारो व्यूहपार्ष्णिः सैन्यपृष्ठे प्रतिग्रहः ॥ ७४७ ॥
एकेभैकरथा त्र्यश्वा पत्तिः पञ्चपदातिका ।
सेना सेनामुखं गुल्मो वाहिनी पृतना चमूः ॥ ७४८ ॥
अनिकिनी च पत्तेः स्यादिभ्याद्यैस्त्रिगुणैः क्रमात् ।
दशानिकिन्येऽक्षौहिणी सज्जनं तूपरक्षणम् ॥ ७४९ ॥
वैजयन्ती पुनः केतुः पताका केतनं ध्वजः ।
अस्योच्चूलावचूलाख्यावूर्ध्वाधोमुखकूर्चकौ ॥ ७५० ॥
गजो वाजी रथः पत्तिः सेनाङ्गं स्याच्चतुर्विधम् ।
युद्धार्थे चक्रवद्याने शताङ्गः स्यन्दनो रथः ॥ ७५१ ॥
स क्रीडार्थः पुष्परथो देवार्थस्तु मरुद्रथः ।
योग्यो रथो वैनयिकोऽध्वरथः परियानिकः ॥ ७५२ ॥
कर्णीरथः प्रवहणं डयनं रथगर्भकः ।
अनस्तु शकटोऽथ स्याद्गन्त्रीकम्बलिबाह्यकम् ॥ ७५३ ॥
अथ काम्बलवास्त्राद्यास्तैस्तैः परिवृते रथे ।
स पाण्डुकम्बली यः स्यात्संवीतः पाण्डुकम्बलैः ॥ ७५४ ॥
स तु द्वैपो वैयाघ्रश्च यो वृतो द्विपिचर्मणा ।
रथाङ्गं रथपादोऽरि चक्रं धारा पुनः प्रधिः ॥ ७५५ ॥
नेमिरक्षाग्रकीले त्वण्याणी नाभिस्तु पिण्डिका ।
युंगधरं कूवरं स्याद्युगमीशान्तवन्धनम् ॥ ७५६ ॥
युगकीलकस्तु शम्या प्रासङ्गस्तु युगान्तरम् ।
अनुकर्षो दार्वधःस्थं धुर्वी यानमुखं च धूः ॥ ७५७ ॥
रथगुप्तिस्तु वरूथो रथाङ्गानि त्वपस्कराः ।
शिबिका याप्ययानेऽथ दोला प्रेङ्खादिका भवेत् ॥ ७५८ ॥
वैनीतकं परस्परावाहनं शिबिकादिकम् ।
यानं युग्यं पत्त्रं वाह्यं वह्यं वाहनधोरणे ॥ ७५९ ॥
नियन्ता प्राजिता यन्ता सूतः सव्येष्ठृसारथी ।
दक्षिणस्थप्रचेतारौ क्षत्ता रथकुटुम्बिकः ॥ ७६० ॥
रथारोहिणि तु रथी रथिके रथिरो रथी ।
अश्वारोहे त्वश्वावारः सादी च तुरगी च सः ॥ ७६१ ॥
हस्त्यारोहे सादियन्तृमहामातृनिषादिनः ।
अधोरणा हस्तिपकगजाजीवेभपालकाः ॥ ७६२ ॥
योद्धारश्च भटा योधाः सेनारक्षास्तु सैनिकाः ।
सेनायां ये समवेतास्ते सैन्याः सैनिका अपि ॥ ७६३ ॥
ये सहस्रेण योद्धारस्ते साहस्राः सहस्रिणः ।
छायाकरश्छत्त्रधारः पताकी वैजयन्तिकः ॥ ७६४ ॥
परिधिस्थः परिचर आमुक्तः प्रतिमुक्तवत् ।
अपिनद्धः पिनद्धोऽथ संनद्धो व्यूढकङ्कटः ॥ ७६५ ॥
दंशितो वर्मितः सज्जः संनाहो वर्म कङ्कटः ।
जगरः कवचं दंशस्तनुत्रं माठ्युरश्छदः ॥ ७६६ ॥
निचोलकः स्यात्कूर्पासो वारवाणश्च कञ्चुकः ।
सारसनं त्वधिकाङ्गहृदि धार्यं सकञ्चुकैः ॥ ७६७ ॥
शिरस्त्राणे तु शीर्षण्यं शिरस्कं शीर्षकं च तत् ।
नागोदमुदरत्राणं जङ्घात्राणं तु मत्कुणम् ॥ ७६८ ॥
;p{0032}
बाहुत्राणं बाहुलं स्याज्जालिका त्वङ्गरक्षणी ।
जालप्रायायसी स्यादायुधीयः शस्त्रजीविनि ॥ ७६९ ॥
काण्डपृष्ठायुधिकौ च तुल्यौ प्रासिककौन्तिकौ ।
पारश्वधिकस्तु पारश्वधः परश्वधायुधः ॥ ७७० ॥
स्युर्नैस्त्रिंशिकशाक्तीकयाष्टीकास्तत्तदायुधाः ।
तूणी धेनुर्भृद्धानुष्कः स्यात्काण्डीरस्तु काण्डवान् ॥ ७७१ ॥
कृतहस्तः कृतपुङ्खः सुप्रयुक्तशरो हि यः ।
शीघ्रवेधी लघुहस्तोऽपराद्धेषुस्तु लक्ष्यतः ॥ ७७२ ॥
च्युतेषुर्दूरवेधी तु दुरापाल्यायुधं पुनः ।
हेतिः प्रहरणं शस्त्रमस्त्रं तच्च चतुर्विधम् ॥ ७७३ ॥
मुक्तं द्विधा पाणियन्त्रमुक्तं शक्तिशरादिकम् ।
अमुक्तं शस्त्रिकादि स्याद्यष्ट्याद्यं तु द्वयात्मकम् ॥ ७७४ ॥
धनुश्चापोऽस्त्रमिष्वासः कोदण्डं धन्व कार्मुकम् ।
द्रुणासौ लस्तकोऽस्यान्तरग्रं त्वर्तिरटन्यपि ॥ ७७५ ॥
मौर्वी जीवा गुणो गव्या शिञ्जा बाणासनं द्रुणा ।
शिञ्जिनी ज्या च गोधा तु तलं ज्याघातवारणम् ॥ ७७६ ॥
स्थानान्यालीढवैशाखप्रत्यालीढानि मण्डलम् ।
समपादं च वेध्यं तु लक्ष्यं लक्षं शरव्यकम् ॥ ७७७ ॥
बाणे पृषत्कविशिखौ खगगार्ध्रपक्षौ काण्डाशुगप्रदरसायकपत्त्रवाहाः ।
पत्त्रीष्वजिह्मगशिलीमुखकङ्कपत्त्ररोपाः कलम्बशरमार्गणचित्रपुङ्खाः ॥ ७७८ ॥
प्रक्ष्वेडनः सर्वलोहो नाराच एषणश्च सः ।
निरस्तः प्रहिते बाणे विषाक्ते दिग्धलिप्तकौ ॥ ७७९ ॥
बाणमुक्तिर्व्यवच्छेदो दीप्तिर्वेगस्य तीव्रता ।
क्षुरप्रतद्बलार्धेन्दुतीरामुख्यास्तु तद्भिदः ॥ ७८० ॥
पक्षो वाजः पत्त्रणा तन्न्यासः पुङ्खस्तु कर्तरी ।
तूणो निषङ्गस्तूणीर उपासङ्गः शराश्रयः ॥ ७८१ ॥
शरधिः कलापोऽप्यथ चन्द्रहासः करवालनिस्त्रिंशकृपाणखड्गाः ।
तरवारिकौक्षेयकमण्डलाग्रा असिर्ऋष्टिरिष्टी त्सरुरस्य मुष्टिः ॥ ७८२ ॥
प्रत्याकारः परीवारः कोशः खड्गपिधानकम् ।
अड्डनं फलकं चर्म खेटकावरणस्फराः ॥ ७८३ ॥
अस्य मुष्टिस्तु संग्राहः क्षुरी छुरी कृपाणिका ।
शस्त्र्यसेर्धेनुपुत्र्यौ च पत्त्रपालस्तु सायता ॥ ७८४ ॥
दण्डो यष्टिश्च लगुडः स्यादीली करवालिका ।
भिन्दिपाले सृगः कुन्ते प्रासोऽथ द्रुघणो घनः ॥ ७८५ ॥
मुद्गरः स्यात्कुठारस्तु परशुः पर्शुपर्श्वधौ ।
परश्वधः स्वधितिश्च परिघः परिघातनः ॥ ७८६ ॥
सर्वला तोमरे शल्यं शङ्कौ शूले त्रिशीर्षकम् ।
शक्तिपट्टिशदुःस्फोटचक्राद्याः शस्त्रजातयः ॥ ७८७ ॥
खुरली तु श्रमो योग्याभ्यासस्तद्भूः खलूरिका ।
सर्वाभिसारः सर्वौघः सर्वसंहननं समाः ॥ ७८८ ॥
लोहाभिसारो दशम्यां विधिर्नीराजनात्परः ।
प्रस्थानं गमनं व्रज्याभिनिर्याणं प्रयाणकम् ॥ ७८९ ॥
यात्राभिषेणनं तु स्यात्सेनयाभिगमो रिपौ ।
स्यात्सुहृद्बलमासारः प्रचक्रं चलितं बलम् ॥ ७९० ॥
प्रसारस्तु प्रसरणं तृणकाष्ठादिहेतवे ।
अभिक्रमो रणे यानमभीतस्य रिपून्प्रति ॥ ७९१ ॥
अभ्यमित्र्योऽभ्यमित्रीयोऽभ्यमित्रीणोऽभ्यरि व्रजन् ।
स्यादुस्वानुरसिल उर्जस्व्युर्जस्वलौ समौ ॥ ७९२ ॥
सांयुगीनो रणे साधुर्जेता जिष्णुश्च जित्वरः ।
जय्यो यः शक्यते जेतुं जेयो जेतव्यमात्रके ॥ ७९३ ॥
वैतालिका बोधकरा अर्थिकाः सौखसुप्तिकाः ।
घाण्टिकाश्चाक्रिकाः सूतो बन्दी मङ्गलपाठकः ॥ ७९४ ॥
मागघो मगधः संशप्तका युद्धानिवर्तिनः ।
नग्नः स्तुतिव्रतस्तस्य ग्रन्थो भोगावली भवेत् ॥ ७९५ ॥
प्राणः स्थाम तरः पराक्रमबलद्युम्नानि शौर्यौजसी
शुष्मं शुष्म च शक्तिरूर्जसहसी युद्धं तु संख्यं कलिः ।
;p{0033}
संग्रामाहवसंप्रहारसमरा जन्यं युदायोधनं
संस्फोटः कलहो मृधं प्रहरणं संयद्रणो विग्रहः ॥ ७९६ ॥
द्वन्द्वं समाघातसमाह्वयाभिसंपातसंमर्दसमित्प्रघाताः ।
आस्कन्दनाजिप्रधनान्यनीकमभ्यागमश्च प्रविदारणं च ॥ ७९७ ॥
समुदायः समुदयो राटिः समितिसंगरौ ।
अभ्यामर्दः संपरायः समीकं सांपरायिकम् ॥ ७९८ ॥
आक्रन्दः संयुगश्चाथ नियुद्धं तद्भुजोद्भवम् ।
पटहाडम्बरौ तुल्यौ तुमुलं रणसंकुलम् ॥ ७९९ ॥
नासीरं त्वग्रयानं स्यादवमर्दस्तु पीडनम् ।
प्रपातस्त्वभ्यवस्कन्दो धाट्यभ्यासादनं च सः ॥ ८०० ॥
तद्रात्रौ सौप्तिकं वीराशंसनं त्वाजिभीष्मभूः ।
नियुद्धभूरक्षवाटो मोहो मूर्छा च कश्मलम् ॥ ८०१ ॥
वृत्ते भाविनि वा युद्धे पानं स्याद्वीरपाणकम् ।
पलायनमपयानं संदावद्रवविद्रवाः ॥ ८०२ ॥
अपक्रमः समुत्प्रेभ्यो द्रावोऽथ विजयो जयः ।
पराजयो रणे भङ्गो डमरे डिम्बविप्लवौ ॥ ८०३ ॥
वैरनिर्यातनं वैरशुद्धिर्वैरप्रतिक्रिया ।
बलात्कारस्तु प्रसभं हठोऽथ स्खलितं छलम् ॥ ८०४ ॥
परापर्यभितो भूतो जितो भग्नः पराजितः ।
पलायितस्तु नष्टः स्याद्गृहीतदिक्तिरोहितः ॥ ८०५ ॥
जिताहवो जितकाशी प्रस्कन्नः पतितः समौ ।
चारः कारा गुप्तौ वन्द्यां ग्रहकः प्रापतो ग्रहः ॥ ८०६ ॥
चातुर्वर्ण्यं द्विजक्षत्त्रवैश्यशूद्रा नृणां भिदः ।
ब्रह्मचारी गृही वानप्रस्थो भिक्षुरिति क्रमात् ॥ ८०७ ॥
चत्वार आश्रमास्तत्र वर्णी स्याद्ब्रह्मचारिणि ।
ज्येष्ठाश्रमी गृहमेधी गृहस्थः स्नातको गृही ॥ ८०८ ॥
वैखानसो वानप्रस्थो भिक्षुः सांन्यासिको यतिः ।
कर्मन्दी रक्तवसनः परिव्राजकतापसौ ॥ ८०९ ॥
पाराशरी पारिकाङ्क्षी मस्करी पारिरक्षकः ।
स्थाण्डिलः स्थण्डिलशायी यः शेते स्थण्डिले व्रतात् ॥ ८१० ॥
तपःक्लेशसहो दान्तः शान्तः श्रान्तो जितेन्द्रियः ।
अवदानं कर्म शुद्धं ब्राह्मणस्तु त्रयीमुखः ॥ ८११ ॥
भूदेवो वाडवो विप्रो द्व्यग्राभ्यां जातिजन्मजाः ।
वर्णज्येष्ठः सूत्रकण्ठः षट्कर्मा मुखसंभवः ॥ ८१२ ॥
वेदगर्भः शमीगर्भः सावित्रो मैत्त्र एव सः ।
बटुः पुनर्माणवको भिक्षा स्याद्ग्रासमात्रकम् ॥ ८१३ ॥
उपनायस्तूपनयो बटूकरणमानयः ।
अग्नीन्धनं त्वग्निकार्यमग्नीध्रा चाग्निकारिका ॥ ८१४ ॥
पालाशो दण्ड आषाढो व्रते राम्भस्तु वैणवः ।
बैल्वः सारस्वतो रौच्यः पैलवस्त्वौपरोधिकः ॥ ८१५ ॥
आश्वत्थस्तु जितनेमिरौदुम्बर उलूखलः ।
जटा सटा वृषी पीठं कुण्डिका तु कमण्डलुः ॥ ८१६ ॥
श्रोत्रियश्छन्दसो यष्टान्वादेष्टा स्यान्मखे व्रती ।
याजको यजमानश्च सोमयाजी तु दीक्षितः ॥ ८१७ ॥
इज्याशीले यायजूको यज्वा स्यादासुतीबलः ।
सोमपः सोमपीथी स्यात्स्थपतिर्गीःपतीष्टिकृत् ॥ ८१८ ॥
सर्ववेदास्तु सर्वस्वदक्षिणं यज्ञमिष्टवान् ।
यजुर्विदध्वर्युर्ॠग्विद्धोतोद्गाता तु सामवित् ॥ ८१९ ॥
यज्ञो यागः सवः सत्त्रं स्तोमो मन्युर्मखः क्रतुः ।
संस्तरः सप्ततन्तुश्च वितानं बर्हिरध्वरः ॥ ८२० ॥
अध्ययनं ब्रह्मयज्ञः स्याद्देवयज्ञ आहुतिः ।
होमो होत्रं वषट्कारः पितृयज्ञस्तु तर्पणम् ॥ ८२१ ॥
तच्छ्राद्धं पिण्डदानं च नृयज्ञोऽतिथिपूजनम् ।
भूतयज्ञो बलिः पञ्च महायज्ञा भवन्त्यमी ॥ ८२२ ॥
पौर्णमासश्च दर्शश्च यज्ञौ पक्षान्तयोः पृथक् ।
सौमिकी दीक्षिणीयेष्टिर्दीक्षा तु व्रतसंग्रहः ॥ ८२३ ॥
वृत्तिः सुगहना कुम्बा वेदी भूमिः परिष्कृता ।
स्थण्डिलं चत्वरं चान्या यूपः स्याद्यज्ञकीलकः ॥ ८२४ ॥
चषालो यूपकटको यूपकर्णो घृतावनौ ।
यूपाग्रभागेस्यातर्मारणिर्निर्मन्थदारुणि ॥ ८२५ ॥
;p{0034}
स्युर्दक्षिणाहवनीयगार्हपत्याख्योऽग्नयः ।
इदमग्नित्रयं त्रेता प्रणीतः संस्कृतोऽनलः ॥ ८२६ ॥
ऋक्सामिधेनी धाय्या च समिदाधीयते यया ।
समिदिन्धनमेधेध्मतर्पणैधांसि भस्म तु ॥ ८२७ ॥
स्याद्भूतिर्भसितं रक्षा क्षारः पात्रं स्रुवादिकम् ।
स्रुवस्रुगधरा सोपभृज्जुहूः पुनरुत्तरा ॥ ८२८ ॥
ध्रुवा तु सर्वसंज्ञार्थं यस्यामाज्यं निधीयते ।
योऽभिमन्त्र्य निहन्येत स स्यात्पशुरुपाकृतः ॥ ८२९ ॥
परम्पराकं शसनं प्रोक्षणं च वधो मखे ।
हिंसार्थं कर्माभिचारः स्याद्यज्ञार्हं तु यज्ञियम् ॥ ८३० ॥
हविः सांनाय्यमामिक्षा शृतोष्णक्षीरगं दधि ।
क्षीरशरः पयस्या च तन्मस्तुनि तु वाजिनम् ॥ ८३१ ॥
हव्यं सुरेभ्यो दातव्यं पितृभ्यः कव्यमोदनम् ।
आज्ये तु दधिसंयुक्ते पृषदाज्यं पृषातकम् ॥ ८३२ ॥
दध्ना तु मधुसंयुक्तं मधुपर्कं महोदयः ।
हवित्री तु होमकुण्डं हव्यपाकः पुनश्चरुः ॥ ८३३ ॥
अमृतं यज्ञशेषे स्याद्विघसो भुक्तशेषके ।
यज्ञान्तोऽवभृथः पूर्तं वाप्यादीष्टं मखक्रिया ॥ ८३४ ॥
इष्टापूर्तं तदुभयं बर्हिर्मुष्टिस्तु विष्टरः ।
अग्निहोत्र्यमिविच्चाहिताग्नावथाग्निरक्षणम् ॥ ८३५ ॥
अग्न्याधानमग्निहोत्रं दर्वी तु घृतलेखनी ।
होमाग्निस्तु महाज्वालो महावीरः प्रवर्ग्रवत् ॥ ८३६ ॥
होमधूमस्तु निगणो होमभस्म तु वैष्टुतम् ।
उपस्पर्शस्त्वाचमनं घारसेकौ तु सेचनम् ॥ ८३७ ॥
ब्रह्मासनं ध्यानयोगासनेऽथ ब्रह्मवर्चसम् ।
वृत्ताध्ययनर्द्धिः पाठे स्याद्ब्रह्माञ्जलिरञ्जलिः ॥ ८३८ ॥
पाठे तु मुखनिःक्रान्ता विप्रुषो ब्रह्मबिन्दवः ।
साकल्यवचनं पारायणं कल्पे विधिक्रमौ ॥ ८३९ ॥
मूलेऽङ्गुष्ठस्य स्याद्ब्राह्मं तीर्थं कायं कनिष्ठयोः ।
पित्र्यं तर्जन्यङ्गुष्ठान्तर्दैवतं त्वङ्गुलीमुखे ॥ ८४० ॥
ब्रह्मत्वं तु ब्रह्मभूयं ब्रह्मसायुज्यमित्यपि ।
देवभूयादिकं तद्वदथोपाकरणं श्रुतेः ॥ ८४१ ॥
संस्कारपूर्वं ग्रहणं स्यात्स्वाध्यायः पुनर्जपः ।
औपवस्तं तूपवासः कृच्छ्रं सांतपनादिकम् ॥ ८४२ ॥
प्रायः संन्यास्यनशने नियमः पुण्यकं व्रतम् ।
चरित्रं चरिताचारौ चारित्रचरणे अपि ॥ ८४३ ॥
वृत्तं शीलं च सर्वैनोध्वंसिजप्येऽघमर्षणम् ।
समास्तु पादग्रहणाभिवादनोपसंग्रहाः ॥ ८४४ ॥
उपवीतं यज्ञसूत्रं प्रोद्धृते दक्षिणे करे ।
प्राचीनावीतमन्यस्मिन्निवीतं कण्ठलम्बितम् ॥ ८४५ ॥
प्राचेतसस्तु वाल्मीकिर्वल्मीककुशिनौ कविः ।
मैत्त्रावरुणवाल्मीकौ वेदव्यासस्तु माठरः ॥ ८४६ ॥
द्वैपायनः पाराशर्यः कानीनो बादरायणः ।
व्यासोऽस्याम्बा सत्यवती वासवी गन्धकालिका ॥ ८४७ ॥
योजनगन्धा दाशेयी शालङ्कायनजा च सा ।
जामदग्न्यस्तु रामः स्याद्भार्गवो रेणुकासुतः ॥ ८४८ ॥
नारदस्तु देवब्रह्मा पिशुनः कलिकारकः ।
वसिष्ठोऽरुन्धतीजानिरक्षमाला त्वरुन्धती ॥ ८४९ ॥
त्रिशङ्कुयाजी गाधेयो विश्वामित्त्रश्च कौशिकः ।
कुशारणिस्तु दुर्वासाः शतानन्दस्तु गौतमः ॥ ८५० ॥
याज्ञवल्क्यो ब्रह्मरात्रिर्योगेशोऽप्यथ पाणिनौ ।
सालातुरीयदाक्षेयौ गोनर्दीये पतञ्जलिः ॥ ८५१ ॥
कात्यायनो वररुचिर्मेधाजिच्च पुनर्वसुः ।
अथ व्याडिर्विन्ध्यवासी नन्दिनीतनयश्च सः ॥ ८५२ ॥
स्फोटायनस्तु कक्षीवान्पालकाप्ये करेणुभूः ।
वात्स्यायने मल्लनागः कौटल्यश्चणकात्मजः ॥ ८५३ ॥
द्रामिलः पक्षिलस्वामीविष्णुगुप्तोऽङ्गुलश्च सः ।
क्षतव्रतोऽवकीर्णी स्याद्व्रात्यः संस्कारवर्जितः ॥ ८५४ ॥
शिश्विदानः कृष्णकर्मा ब्रह्मबन्धुर्द्विजोऽधमः ।
नष्टाग्निर्वीरहा जातिमात्रजीवी द्विजब्रुवः ॥ ८५५ ॥
धर्मध्वजी लिङ्गवृत्तिर्वेदहीनो निराकृतिः ।
वार्ताशी भोजनार्थं यो गोत्रादि वदति स्वकम् ॥ ८५६ ॥
उच्छिष्टभोजनो देवनैवेद्यबलिभोजनः ।
अजपस्त्वसदध्येता शाखारण्डोऽन्यशाखकः ॥ ८५७ ॥
;p{0035}
शस्राजीवः काण्डपृष्ठो गुरुहा नरकीलकः ।
मलो देवादिपूजायामश्राद्धोऽथ मलिम्लुचः ॥ ८५८ ॥
पञ्चयज्ञपरिभ्रष्टो निषिद्धैकरुचिः खरुः ।
सुप्ते यस्मिन्नुदेत्यर्कोऽस्तमेति च क्रमेण तौ ॥ ८५९ ॥
अभ्युदिताभिनिर्मुत्तौ वीरोज्झो न जुहोति यः ।
अग्निहोत्रच्छलाद्याच्ञापरो वीरोपजीविकः ॥ ८६० ॥
वीरविप्लावको जुह्वद्धनैः शुद्रसमाहितैः ।
स्याद्वादवाद्यार्हतः स्याच्छून्यवादी तु सौगतः ॥ ८६१ ॥
नैयायिस्त्वक्षपादो यौगः सांख्यस्तु कापिलः ।
वैशेषिकः स्यादौलूक्यो बार्हस्पत्यस्तु नास्तिकः ॥ ८६२ ॥
चार्वाको लौकायतिकश्चैते षडपि तार्किकाः ।
क्षत्त्रं तु क्षत्त्रियो राजा राजन्यो बाहुसंभवः ॥ ८६३ ॥
अर्या भूमिस्पृशो वैश्या ऊरव्या ऊरजा विशः ।
वाणिज्यं पाशुपाल्यं च कर्षणं चेति वृत्तयः ॥ ८६४ ॥
आजीवो जीवनं वार्ता जीविका वृत्तिवेतने ।
उञ्छो धान्यकणादानं कणिशाद्यर्जनं शिलम् ॥ ८६५ ॥
ऋतं तद्द्वयमनृतं कृष्टिर्मृतं तु याचितम् ।
अयाचितं स्यादमृतं सेवावृत्तिः श्वजीविका ॥ ८६६ ॥
सत्यानृतं तु वाणिज्यं वणिज्या वाणिजो वणिक् ।
क्रयविक्रयिकपण्याजीवापणिकनैगमाः ॥ ८६७ ॥
वैदेहः सार्थवाहश्च क्रायकः क्रयिकः क्रयी ।
क्रेयदे तु विपूर्वास्ते मूल्ये वस्नार्घक्रयाः ॥ ८६८ ॥
मूल्यद्रव्यं परिपणो नीवी लाभोऽधिकं फलम् ।
परिदानं विनिमयो नैमेयः परिवर्तनम् ॥ ८६९ ॥
व्यतिहारः परावर्तो वैमेयो विमयोऽपि च ।
निक्षेपोपनिधी न्यासे प्रतिदानं तदर्पणम् ॥ ८७० ॥
क्रेतव्यमात्रके क्रेयं क्रय्यं न्यस्तं क्रयाय यत् ।
पणितव्यं तु विक्रेयं पण्यं सत्यापनं पुनः ॥ ८७१ ॥
सत्यंकारः सत्याकृतिस्तुल्यौ विपणविक्रयौ ।
गण्यं गणेयं संख्येयं संख्या त्वेकादिका भवेत् ॥ ८७२ ॥
यथोत्तरं दशगुणं भवेदेको दशामुतः ।
शतं सहस्रमयुतं लक्षप्रयुतकोटयः ॥ ८७३ ॥
अर्बुदमब्जं खर्वं च निखर्वं च महाम्बुजम् ।
शङ्कुर्वार्धिरन्त्यं मध्यं परार्धं चेति नामतः ॥ ८७४ ॥
असंख्यं द्वीपवार्ध्यादि पुड्गलात्माद्यनन्तकम् ।
सांयात्रिकः पोतवणिग्यानापात्रं वहित्रकम् ॥ ८७५ ॥
वोहित्थं वहनं पोतः पोतवाहो नियामकः ।
निर्यामः कर्णधारस्तु नाविको नौस्तु मङ्गिनी ॥ ८७६ ॥
तरीतरिण्यौ वेडी च द्रोणी काष्ठम्बुवाहिनी ।
नौकादण्डः क्षेपणी स्याद्गुणवृक्षस्तु कूपकः ॥ ८७७ ॥
पोलिन्दास्त्वन्तरादण्डाः स्यान्मङ्गो मङ्गिनीशिरः ।
अभ्रिस्तु काष्ठकुद्दालः सेकपात्रं तु सेचनम् ॥ ८७८ ॥
केनिपातः कोटिपात्रमरित्रेऽथोडुपः प्लवः ।
कोलो भेलस्तरण्डश्च स्यात्तरपण्यमातरः ॥ ८७९ ॥
वृद्ध्याजीवो द्वैगुणिको वार्धुषिकः कुसीदकः ।
वार्धुषिश्च कुसीदार्थप्रयोगौ वृद्धिजीवने ॥ ८८० ॥
वृद्धिः कलान्तरमृणं तूद्धारः पर्युदञ्चनम् ।
याच्ञयाप्तं याचितकं परिवृत्त्यापमित्यकम् ॥ ८८१ ॥
अधमर्णो ग्राहकः स्यादुत्तमर्णस्तु दायकः ।
प्रतिभूर्लग्नकः साक्षी स्थेय आधिस्तु बन्धकः ॥ ८८२ ॥
तुलाद्यैः पौतवं मानं द्रुवयं कुडवादिभिः ।
पाय्यं हस्तादिभिस्तत्र स्याद्गुञ्जाः पञ्च माषकः ॥ ८८३ ॥
ते तु षोडश कर्षोऽक्षः पलं कर्षचतुष्टयम् ।
बिस्तः सुवर्णो हेम्नोऽक्षे कुरुबिस्तस्तु तत्पले ॥ ८८४ ॥
तुला पलशतं तासां विंशत्या भार आचितः ।
शाकटः शाकटीनश्च शलाटस्ते दशाचितः ॥ ८८५ ॥
चतुर्भिः कुडवैः प्रस्थः प्रस्थैश्चतुर्भिराढकः ।
चतुर्भिराढकैर्द्रोणः खारी षोडशभिश्च तैः ॥ ८८६ ॥
चतुर्विंशत्यङ्गुलानां हस्तो दण्डश्चतुष्करः ।
तत्सहस्रं तु गव्यूतं क्रोशस्तौ द्वौ तु गोरुतम् ॥ ८८७ ॥
गव्या गव्यूतगव्यूती चतुष्कोशं तु योजनम् ।
पाशुपाल्यं जीववृत्तिर्गोमान्गोमी गवीश्वरे ॥ ८८८ ॥
गोपाले गोधुगाभीरगोपगोसंख्यबल्लवाः ।
गोविन्दोऽधिकृतो गोषु जाबालस्त्वजजीविकः ॥ ८८९ ॥
;p{0036}
कुटुम्बी कर्षकः क्षेत्री हली कृषिककार्षिकौ ।
कृषीवलोऽपि जित्या तु हलिः सीरस्तु लाङ्गलम् ॥ ८९० ॥
गोदारणं हलमीषासीते तद्दण्डपद्धती ।
निरीषे कुटकं फाले कृषकः कुशिकः फलम् ॥ ८९१ ॥
दात्रं लवित्रं तन्मुष्टौ वण्टो मत्यं समीकृतौ ।
गोदारणं तु कुद्दालः खनित्रं त्ववदारणम् ॥ ८९२ ॥
प्रतोदस्तु प्रवयणं प्राजनं तोत्त्रतोदने ।
योत्रं तु योक्त्रमाबद्धः कोटिशो लोष्टभेदनः ॥ ८९३ ॥
मेधिर्मेथिः खले वाली खले गोबन्धदारु यत् ।
शूद्रान्त्यवर्णौ वृषलः पद्यः पज्जो जघन्यजः ॥ ८९४ ॥
ते तु मूर्धाभिषिक्ताद्या रथकृन्मिश्रजातयः ।
क्षत्त्रियायां द्विजान्मूर्धाभिषिक्तो विट्स्त्रियां पुनः ॥ ८९५ ॥
अम्बष्ठोऽथ पारशवनिषादौ शूद्रयोषिति ।
क्षत्त्रान्माहिष्यो वैश्यायामुग्रस्तु वृषलस्त्रियाम् ॥ ८९६ ॥
वैश्यात्तु करणः शूद्रात्त्वायोगवो विशः स्त्रियाम् ।
क्षत्त्रियायां पुनः क्षत्ता चाण्डालो ब्राह्मणस्त्रियाम् ॥ ८९७ ॥
वैश्यात्तु मागधः क्षत्त्र्यां वैदेहिको द्विजस्रियाम् ।
सूतस्तु क्षत्त्रियाज्जात इति द्वादश तद्भिदः ॥ ८९८ ॥
माहिष्येण तु जातः स्यात्करण्यां रथकारकः ।
कारुस्तु कारी प्रकृतिः शिल्पी श्रेणिस्तु तद्गणे ॥ ८९९ ॥
शिल्पं कला विज्ञानं च मालाकारस्तु मालिकः ।
पुष्पाजीवी पुष्पलावी पुष्पाणामवचायिनी ॥ ९०० ॥
कल्पपालः सुराजिवी शौण्डिको मण्डहारकः ।
वारिवासः पानवणिग्ध्वजो ध्वज्यासुतीबलः ॥ ९०१ ॥
मद्यं मदिष्ठा मदिरा परिस्रुता कश्यं परिस्रुन्मधु कापिशायनम् ।
गन्धोत्तमा कल्पमिरा परिप्लुता कादम्बरी स्वादुरसा हलिप्रिया ॥ ९०२ ॥
शुण्डा हाला हारहूरं प्रसन्ना वारुणी सुरा ।
मार्द्वीकं मदना देवसृष्टा कापिशमब्धिजा ॥ ९०३ ॥
मध्वासवे माधवको मैरेये शीधुरासवः ।
जगलो मेदको मद्यपङ्कः किण्वं तु नग्नहूः ॥ ९०४ ॥
नग्नहुर्मद्यबीजं च मद्यसंधानमासुतिः ।
आसवोऽभिषवो मद्यमण्डकारोत्तमौ समौ ॥ ९०५ ॥
गल्वर्कस्तु चषकः स्यात्सरकश्चानुतर्षणम् ।
शुण्डापानं मदस्थानं मधुवारा मधुक्रमाः ॥ ९०६ ॥
सपीतिः सहपानं स्यादापानं पानगोष्ठिका ।
उपदंशस्त्ववदंशश्चक्षणं मद्यपाशनम् ॥ ९०७ ॥
नाडिंधमः स्वर्णकारः कलादो मुष्टिकश्च सः ।
तैजसावर्तनी मूषा भस्त्रा चर्मप्रसेविका ॥ ९०८ ॥
आस्फोटिनी वेधनिका शाणस्तु निकषः कषः ।
संदंशः स्यात्कङ्कसुखो भ्रमः कुन्दं च यन्त्रकम् ॥ ९०९ ॥
वैकटिको मणिकारः शौल्विकस्ताम्रकुट्टकः ।
शाङ्खिकः स्यात्काम्बविकस्तुन्नवायस्तु सौचिकः ॥ ९१० ॥
कृपाणी कर्तरी कल्पन्यपि सूची तु सेवनी ।
सूचीसूत्रं पिप्पलिकं तर्कुः कर्तनसाधने ॥ ९११ ॥
पिञ्जनं विहननं च तूलस्फोटनकार्मुकम् ।
सेवनं सीवनं स्यूतिस्तुल्यौ स्यूतप्रसेवकौ ॥ ९१२ ॥
तन्तुवायः कुविन्दः स्यात्त्रसरः सूत्रवेष्टनम् ।
वाणिर्व्यूतिर्वाणदण्डो वेमा सूत्राणि तन्तवः ॥ ९१३ ॥
निर्णेजकस्तु रजकः पादुकाकृत्तु चर्मकृत् ।
उपानत्पादुका पादूः पन्नद्धा पादरक्षणम् ॥ ९१४ ॥
प्राणहितानुपदीना त्वाबद्धानुपदं हि या ।
नध्री वर्ध्री वरत्रा स्यादारा चर्मप्रभेदिका ॥ ९१५ ॥
कुलालः स्यात्कुम्भकारो दण्डभृच्चक्रजीवकः ।
शाणाजीवः शस्त्रमार्जो भ्रमासक्तोऽसिधावकः ॥ ९१६ ॥
धूसरश्चाक्रिकस्तैली स्यात्पिण्याकखलौ समौ ।
रथकृत्स्थपतिस्त्वष्टा काष्ठतड्तक्षवर्धकी ॥ ९१७ ॥
ग्रामायत्तो ग्रामतक्षः कौटतक्षोऽनधीनकः ।
वृक्षभित्तक्षणी वासी क्रकचं करपत्त्रकम् ॥ ९१८ ॥
स उद्घनो यत्र काष्ठे काष्ठं निक्षिप्य तक्ष्यते ।
वृक्षादनो वृक्षभेदी टङ्कः पाषाणदारकः ॥ ९१९ ॥
व्योकारः कर्मारो लोहकारः कूटं त्वयोघनः ।
व्रश्चनः पत्त्रपरशुरीषीका तूलिकेषिका ॥ ९२० ॥
भक्ष्यकारः कान्दविकः कन्दुस्वेदनिके समे ।
रङ्गाजीवस्तौलकिकश्चित्रकृच्चाथ तूलिका ॥ ९२१ ॥
;p{0037}
कूचिका चित्रमालेख्यं पलगण्डस्तु लेप्यकृत् ।
पुस्तं लेप्यादिकर्म स्यान्नापितश्चण्डिलः क्षुरी ॥ ९२२ ॥
क्षुरमर्दी दिवाकीर्तिर्मुण्डकोऽन्तावसाय्यपि ।
मुण्डनं भद्राकरणं वपनं परिवापनम् ॥ ९२३ ॥
क्षौरं नाराची त्वेषण्यां देवाजीवस्तु देवलः ।
मार्दङ्गिको मौरजिको वीणावादस्तु वैणिकः ॥ ९२४ ॥
वेणुध्मः स्याद्वैणविकः पाणिघः पाणिवादकः ।
स्यात्प्रातिहारिको मायाजीवी माया तु शाम्बरी ॥ ९२५ ॥
इन्द्रजालं तु कुहकं जालं कुसृतिरित्यपि ।
कौतूहलं तु कुतुकं कौतुकं च कुतूहलम् ॥ ९२६ ॥
व्याधो मृगवधाजीवी लुब्धको मृगयुश्च सः ।
पापर्द्धिर्मृगयाखेटो मृगव्याच्छोदने अपि ॥ ९२७ ॥
जालिकश्च वागुरिको वागुरा मृगजालिका ।
शुम्बं वराटको रज्जुः शुल्वं तन्त्री वटी गुणः ॥ ९२८ ॥
धीवरे दाशकैवर्तौ बडिशं मत्स्यवेधनम् ।
आनायस्तु मत्स्यजालं कुवेणी मत्स्यबन्धनी ॥ ९२९ ॥
जीवान्तकः शाकुनिको वैतंसिकस्तु सौनिकः ।
मांसिकः कौटिकश्चाथ सूना स्थानं वधस्य यत् ॥ ९३० ॥
स्याद्बन्धनोपकरणं वीतंसो मृगपक्षिणाम् ।
पाशस्तु बन्धनग्रन्थिरवपातावटौ समौ ॥ ९३१ ॥
उन्माथः कूटयन्त्रं स्याद्विवर्णस्तु पृथग्जनः ।
इतरः प्राकृतो नीचः पामरो बर्बरश्च सः ॥ ९३२ ॥
चण्डालेऽन्तावसाय्यन्तेवासिश्वपचपुक्कसाः ।
निषादप्लवमातङ्गदिवाकीर्तिजनंगमाः ॥ ९३३ ॥
पुलिन्दा नाहला निष्ट्याः शबरा वरुटा भटाः ।
माला भिल्लाः किराताश्च सर्वेऽपि म्लेच्छजातयः ॥ ९३४ ॥
;c{इत्याचार्यहेमचन्द्रविरचितायामभिधानचितामणौ नाममालायां मर्त्यकाण्डस्तृतीयः ॥ ३ ॥}
;k{तिर्यक्काण्डः}
;v{पृथ्वीकायः}
भूर्भूमिः पृथिवी पृथ्वी वसुधोर्वी वसुंधरा ।
धात्री धरित्री धरणी विश्वा विश्वंभरा धरा ॥ ९३५ ॥
क्षितिः क्षोणी क्षमानन्ता ज्या कुर्वसुमती मही ।
गौर्गोत्रा भूतधात्री क्ष्मा गन्धमाताचलावनिः ॥ ९३६ ॥
सर्वंसहा रत्नगर्भा जगती मेदिनी रसा ।
काश्यपी पर्वताधारा स्थिरेला रत्नबीजसूः ॥ ९३७ ॥
विपुला सागराच्चाग्रे स्युर्नेमीमेखलाम्बराः ।
द्यावापृथिव्यौ तु द्यावाभूमी द्यावाक्षमे अपि ॥ ९३८ ॥
दिवस्पृथिव्यौ रोदस्यौ रोदसी रोदसी च ते ।
उर्वरा सर्वसस्या भूरिरिणं पुनरूषरम् ॥ ९३९ ॥
स्थलं स्थली मरुर्धन्वा क्षेत्राद्यप्रहतं खिलम् ।
मृन्मृत्तिका सा क्षारोषो मृत्सा मृत्स्ना च साशुभा ॥ ९४० ॥
रुमा लवणखानि स्यात्समुद्रं लवणं हि यत् ।
तदक्षीवं वशिरश्च सैन्धवं तु नदीभवम् ॥ ९४१ ॥
माणिमन्थं शीतशिवं रौमकं तु रुमाभवम् ।
वसुकं वस्तकं तच्च विडपाक्ये तु कृत्रिमे ॥ ९४२ ॥
सौवर्चलेऽक्षं रुचकं दुर्गन्धं शूलनाशनम् ।
कृष्णे तु तत्र तिलकं यवक्षारो यवाग्रजः ॥ ९४३ ॥
यवनाजलः पाक्यश्च पाचनकस्तु टङ्कणः ।
मालतीतीरजो लोहश्लेषणो रसशोधनः ॥ ९४४ ॥
समास्तु स्वर्जिकाक्षारकापोतसुखवर्चिकाः ।
स्वर्जिस्तु स्वर्जिका स्रुघ्नी योगवाही सुवर्चिका ॥ ९४५ ॥
भरतान्यैरावतानि विदेहाश्च कुरून्विना ।
वर्षाणि कर्मभूम्यः स्युः शेषाणि फलभूमयः ॥ ९४६ ॥
वर्षं वर्षधराद्र्यङ्कं विषयस्तूपवर्तनम् ।
देशो जनपदो नीवृद्राष्ट्रं निर्गश्च मण्डलम् ॥ ९४७ ॥
आर्यावर्तो जन्मभूमिर्जिनचक्र्यर्धचक्रिणाम् ।
पुण्यभूराचारवेदी मध्यं विन्ध्यहिमागयोः ॥ ९४८ ॥
गङ्गायमुनयोर्मध्यमन्तर्वेदिः समस्थली ।
ब्रह्मावर्तः सरस्वत्या दृषद्वत्याश्च मध्यतः ॥ ९४९ ॥
ब्रह्मवेदिः कुरुक्षेत्रे पञ्चरामह्रदान्तरम् ।
धर्मक्षेत्रं कुरक्षेत्रं द्वादशयोजनावधि ॥ ९५० ॥
हिमवद्विन्ध्ययोर्मध्यं यत्प्राग्विनशनादपि ।
प्रत्यगेव प्रयागाच्च मध्यदेशः स मध्यमः ॥ ९५१ ॥
;p{0038}
देशः प्राग्दक्षिणः प्राच्यो नदीं यावच्छरावतीम् ।
पश्चिमोत्तरस्तूदीच्यः प्रत्यन्तो म्लेच्छमण्डलम् ॥ ९५२ ॥
पाण्डूदक्कृष्णतो भूमिः पाण्डूदक्कृष्णमृत्तिके ।
जङ्गलो निर्जलोऽनूपोऽम्बुमान्कच्छस्तु तद्विधः ॥ ९५३ ॥
कुमुद्वान्कुमुदावासो वेतस्वान्भूरिवेतसः ।
नडप्रायो नडकीयो नड्वांश्च नड्वलश्च सः ॥ ९५४ ॥
शाद्वलः शादहरिते देशो नद्यम्बुजीवनः ।
स्यान्नदीमातृको देवमातृको वृष्टिजीवनः ॥ ९५५ ॥
प्राग्ज्योतिषाः कामरूपा मालवाः स्युरवन्तयः ।
त्रैपुरास्तु डाहलाः स्युश्चैद्यास्ते चेदयश्च ते ॥ ९५६ ॥
वङ्गास्तु हरिकेलीया अङ्गाश्चम्पोपलक्षिताः ।
साल्वास्तु कारकुक्षीया मरवस्तु दशेरकाः ॥ ९५७ ॥
जालंधरास्त्रिगर्ताः स्युस्तायिकास्तर्जिकाभिधाः ।
काश्मीरास्तु माधुमताः सारस्वता विकर्णिकाः ॥ ९५८ ॥
वाहीकाष्टक्वनामानो बाल्हीका बल्हिकाह्वयाः ।
तुरुष्कास्तु साखयः स्युः कारूषास्तु बृहद्गृहाः ॥ ९५९ ॥
लम्पाकास्तु मुरण्डाः स्युः सौवीरास्तु कुमालकाः ।
प्रत्यग्रथास्त्वहिच्छत्त्राः कीकटा मगधाह्वयाः ॥ ९६० ॥
ओड्राः केरलपर्यायाः कुन्तला उपहालकाः ।
ग्रामस्तु वसथः संनिप्रतिपर्युपतः परः ॥ ९६१ ॥
पटकस्तु तदर्धे स्यादाघाटस्तु घटोऽवधिः ।
अन्तोऽवसानं सीमा च मर्यादापि च सीमनि ॥ ९६२ ॥
ग्रामसीमा तूपशल्यं मालं ग्रामान्तराटवी ।
पर्यन्तभूः परिसरः स्यात्कर्मान्तस्तु कर्मभूः ॥ ९६३ ॥
गोस्थानं गोष्ठमेतत्तु गौष्ठीनं भूतपूर्वकम् ।
तदाशितंगवीनं स्याद्गावो यत्राशिताः पुरा ॥ ९६४ ॥
क्षेत्रे तु वप्रः केदारः सेतौ पाल्यालिसंबराः ।
क्षेत्रं तु शाकस्य शाकशाकटं शाकशाकिनम् ॥ ९६५ ॥
व्रैहेयं शालेयं षष्टिक्यं कौद्रवीणमौद्गीने ।
व्रीह्यादीनां क्षेत्रेऽणव्यं स्यादाणवीनमणोः ॥ ९६६ ॥
भङ्ग्यं भाङ्गीनमौमीनमुम्यं यव्यं यवक्यवत् ।
तिल्यं तैलीनं माषीणं माष्यं भङ्गादिसंभवम् ॥ ९६७ ॥
सीत्यं हल्यं त्रिहल्यं तु त्रिसीत्यं त्रिगुणाकृतम् ।
तृतीयाकृतं द्विहल्याद्येवं शम्बाकृतं च तत् ॥ ९६८ ॥
बीजाकृतं तूप्तकृष्टं द्रौणिकाढकिपादयः ।
स्युर्द्रोणाढकवापादौ खलधानं पुनः खलम् ॥ ९६९ ॥
चूर्णे क्षोदोऽथ रजसि स्युर्धूलीपांसुरेणवः ।
लोष्टे लोष्टुर्दलिर्लेष्टुर्वल्मीकः कृमिपर्वतः ॥ ९७० ॥
वम्रीकूटं वामलूरो नाकुः शक्रशिरश्च सः ।
नगरी पूः परी द्रङ्गः पत्तनं पुटभेदनम् ॥ ९७१ ॥
निवेशनमधिष्ठानं स्थानीयं निगमोऽपि च ।
शाखापुरं तूपपुरं खेटः पुरार्धविस्तरः ॥ ९७२ ॥
स्कन्धावारो राजधानी कोट्टदुर्गे पुनः समे ।
गया पूर्गयराजर्षेः कान्यकुब्जं महोदयम् ॥ ९७३ ॥
कन्याकुब्जं गाधिपुरं कौशं कुशस्थलं च तत् ।
काशिर्वराणसी वाराणसी शिवपुरी च सा ॥ ९७४ ॥
साकेतं कोशलायोध्या विदेहा मिथिला समे ।
त्रिपुरी चेदिनगरी कौशाम्बी वत्सपत्तनम् ॥ ९७५ ॥
उज्जयिनी स्याद्विशालावन्तीपुष्यकरण्डिनी ।
पाटलिपुत्रं कुसुमपुरं चम्पा तु मालिनी ॥ ९७६ ॥
लोमपादकर्णयोः पूर्देवीकोट उमावनम् ।
कोटीवर्षं बाणपुरं स्याच्छोणितपुरं च तत् ॥ ९७७ ॥
मधुरा तु मधूपघ्नं मधुराथ गजाह्वयम् ।
स्याद्धास्तिनपुरं हस्तिनीपुरं हस्तिनापुरम् ॥ ९७८ ॥
तामलिप्तं दामलिप्तं तामलिप्ती तमालिनी ।
स्तम्बपूर्विष्णुगृहं च स्याद्विदर्भा तु कुण्डिनम् ॥ ९७९ ॥
द्वारवती द्वारिका स्यान्निषधा तु नलस्य पूः ।
प्राकारो वरणः साले चयो वप्रोऽस्य पीठभूः ॥ ९८० ॥
;p{0039}
प्राकाराग्रं कपिशीर्षं क्षौमाट्टाट्टालकाः समाः ।
पूर्द्वारे गोपुरं रथ्याप्रतोलीविशिखाः समाः ॥ ९८१ ॥
परिकूटं हस्तिनखो नगरद्वारकूटके ।
मुखं निःसरणे वाटे प्राचीनावेष्टकौ वृतिः ॥ ९८२ ॥
पदव्येकपदी पद्या पद्धतिर्वर्त्म वर्तनी ।
अयनं सरणिर्मार्गोऽध्वा पन्था निगमः सृतिः ॥ ९८३ ॥
सत्पथे स्वतितः पन्था अपन्था अपथं समे ।
व्यधो दुरध्वः कदध्वा विपथं कापथं तु सः ॥ ९८४ ॥
प्रान्तरं दूरशून्योऽध्वा कान्तारो वर्त्म दुर्गमम् ।
सुरङ्गा तु संधिला स्याद्गूढमार्गो भुवोऽन्तरे ॥ ९८५ ॥
चतुष्पथे तु संस्थाने चतुष्कं त्रिपथे त्रिकम् ।
द्विपथं तु चारुपथो गजाद्यध्वा त्वसंकुलः ॥ ९८६ ॥
घण्टापथः संसरणं श्रीपथो राजवर्त्म च ।
उपनिष्क्रमणं चोपनिष्करं च महापथः ॥ ९८७ ॥
विपणिस्तु वणिग्मार्गः स्थानं तु पदमास्पदम् ।
श्लेषस्त्रिमार्ग्या शृङ्गाटं बहुमार्गी तु चत्वरम् ॥ ९८८ ॥
स्मशानं करवीरः स्यात्पितृप्रेताद्वनं गृहम् ।
गेहभूर्वास्तु गेहे तु गृहं वेश्म निकेतनम् ॥ ९८९ ॥
मन्दिरं सदनं सद्म निकाय्यो भुवनं कुटः ।
आलयोः निलयः शाला सभोदवसितं कुलम् ॥ ९९० ॥
धिष्ण्यमावसथं स्थानं पस्त्यं संस्त्याय आश्रयः ।
ओको निवास आवासो वसतिः शरणं क्षयः ॥ ९९१ ॥
धामागारं निशान्तं च कुट्टिमं त्वस्य बद्धभूः ।
चतुःशालं संजवनं सौधं तु नृपमन्दिरम् ॥ ९९२ ॥
उपकारिकोपकार्या सिंहद्वारं प्रवेशनम् ।
प्रासादो देवभूपानां हर्म्यं तु धनिनां गृहम् ॥ ९९३ ॥
मठावसथ्यावसथाः स्युश्छात्रव्रतिवेश्मनि ।
पर्णशालोटजश्चैत्यविहारो जिनसद्मनि ॥ ९९४ ॥
गर्भागारेऽपवरको वासौकः शयनास्पदम् ।
भाण्डागारं तु कोशः स्याच्चन्द्रशाला शिरोगृहम् ॥ ९९५ ॥
कुप्यशाला तु संधानी कायमानं तृणौकसि ।
होत्रीयं तु हविर्गेहं प्राग्वंशः प्राग्घविर्गृहात् ॥ ९९६ ॥
आथर्वणं शान्तिगृहमास्थानगृहमिन्द्रकम् ।
तैलिशालायन्त्रगृहमरिष्टं सूतिकागृहम् ॥ ९९७ ॥
सूदशाला रसवती पाकस्थानं महानसम् ।
हस्तिशाला तु चतुरं वाजिशाला तु मन्दुरा ॥ ९९८ ॥
संदानिनी तु गोशाला चित्रशाला तु जालिनी ।
कुम्भशाला पाकपुटी तन्तुशाला तु गर्तिका ॥ ९९९ ॥
नापितशाला वपनी शिल्पा खरकुटी च सा ।
आवेशनं शिल्पिशाला सत्त्रशाला प्रतिश्रयः ॥ १००० ॥
आश्रमस्तु मुनिस्थानमुपघ्नस्त्वन्तिकाश्रयः ।
प्रपा पानीयाशाला स्याद्गञ्जा तु मदिरागृहम् ॥ १००१ ॥
पक्वणः शबरावासो घोषस्त्वाभीरपल्लिका ।
पुण्यशाला निषद्याट्टो हट्टो विपणिरापणः ॥ १००२ ॥
वेश्याश्रयः पुरं वेशो मण्डपस्तु जनाश्रयः ।
कुड्यं भित्तिस्तदेडूकमन्तर्निहितकीकसम् ॥ १००३ ॥
देवी वितर्दिरजिरं प्राङ्गणं चत्वराङ्गने ।
वलजं प्रतिहारो द्वार्द्वारेऽथ परिघोऽर्गला ॥ १००४ ॥
साल्पा त्वर्गलिका सूचिः कुञ्चिलायां तु कूर्चिका ।
साधारण्यङ्कुटश्चासौ द्वारयन्त्रं तु तालकम् ॥ १००५ ॥
अस्योद्घाटनन्त्रं तु ताल्यपि प्रतिताल्यपि ।
तिर्यग्द्वारोर्ध्वदारूत्तरङ्गं स्यादररं पुनः ॥ १००६ ॥
कपाटोऽररिः कुवाटः पक्षद्वारं तु पक्षकः ।
प्रच्छन्नमन्तर्द्वारः स्याद्बहिर्द्वारं तु तोरणम् ॥ १००७ ॥
तोरणोर्ध्वे तु माङ्गल्यं दाम वन्दनमालिका ।
स्तम्भादेः स्यादधोदारौ शिला नासोर्ध्वदारुणि ॥ १००८ ॥
गोपासनी तु वलभीछादने वक्रदारुणि ।
गृहावग्रहणी देहल्युम्बरोदुम्बरोम्बुराः ॥ १००९ ॥
प्रघाणः प्रघणोलिन्दो बहिर्द्वारप्रकोष्ठके ।
कपोतपाली विटङ्कः पटलछदिषी समे ॥ १०१० ॥
नीव्रं वलीकं तत्प्रान्त इन्द्रकोशस्तमङ्ककः ।
वलभीछदीराधारो नागदन्तास्तु दन्तकाः ॥ १०११ ॥
मत्तालम्बोऽपाश्रयः स्यात्प्रग्रीवो मत्तवारणे ।
वातायनो गवाक्षश्च जालकोऽथान्नकोष्टकः ॥ १०१२ ॥
;p{0040}
कुसूलोऽस्रिस्तु कोणोणिः कोटिः पाल्यस्र इत्यपि ।
आरोहणं तु सोपानं निःश्रेणिस्त्वधिरोहणी ॥ १०१३ ॥
स्थूणा स्तम्भः शालभञ्जी पाञ्चालिका च पुत्रिका ।
काष्ठादिघटिता लेप्यमयी त्वञ्जलिकारिका ॥ १०१४ ॥
नन्द्यावर्तप्रभृतयो विच्छिन्दा आढ्यवेश्मनाम् ।
समुद्गः संपुटः पेटा स्यान्मञ्जूषाथ शोधनी ॥ १०१५ ॥
संमार्जनी बहुकरी वर्धनी च समूहनी ।
संकरावकरौ तुल्यावुदूखलमुलूखलम् ॥ १०१६ ॥
प्रस्फोटनं तु पवनमवघातस्तु कण्डनम् ।
कटः किलिञ्जो मुसलोऽयोग्रं कण्डोलकः पिटम् ॥ १०१७ ॥
चालनी तितउः शूर्पं प्रस्फोटनमथान्तिका ।
चुल्ल्यश्मन्तकमुद्धानं स्यादधिश्रयणी च सा ॥ १०१८ ॥
स्थाल्युखा पिठरं कुण्डं चरुः कुम्भी घटः पुनः ।
कुटः कुम्भः करीरश्च कलशः कलसो निपः ॥ १०१९ ॥
हसन्यङ्गाराच्छकटीधानीपात्र्यो हसन्तिका ।
भ्राष्ट्रोऽम्बरीष ऋचीषमृजीषं पिष्टपाकभृत् ॥ १०२० ॥
कम्बिर्दर्विः खजाकाथ स्यात्तर्दूर्दारुहस्तकः ।
वार्धान्यां तु गलन्त्यालूः कर्करी करकोऽथ सः ॥ १०२१ ॥
नालिकेरजः करङ्कस्तुल्यौ कटाहकर्परौ ।
मणिकोऽलिंजरो गर्गरीकलस्यौ तु मन्थनी ॥ १०२२ ॥
वैशाखः खजको मन्था मन्थानो मन्थदण्डकः ।
मन्थः क्षुब्धोऽस्य विष्कम्भो मञ्जीरः कुटरोऽपि च ॥ १०२३ ॥
शालाजिरो वर्धमानः शरावः कौशिका पुनः ।
मल्लिका चषकः कंसः पारी स्यात्पानभाजनम् ॥ १०२४ ॥
कुतूश्चर्मस्नेहपात्रं कुतुपं तु तदल्पकम् ।
दृतिः खल्लश्चर्ममयी त्वालूः करकपात्रिका ॥ १०२५ ॥
सर्वमावपनं भाण्डं पात्रामत्रे तु भाजनम् ।
तद्विशालं पुनः स्थालं स्यात्पिधानमुदञ्चनम् ॥ १०२६ ॥
शैलोऽद्रिः शिखरी शिलोच्चयगिरी गोत्रोऽचलः सानुमा-
न्ग्रावः पर्वतभूध्रभूधरधराहार्या नगोऽथोदयः ।
पूर्वाद्रिश्चरमाद्रिरस्त उदगद्रिस्त्वद्रिराण्मेनका-
प्राणेशो हिमवान्हिमालयहिमप्रस्थौ भवानीगुरुः ॥ १०२७ ॥
हिरण्यनाभो मैनाकः सुनाभश्च तदात्मजः ।
रजताद्रिस्तु कैलासोऽष्टापदः स्फटिकाचलः ॥ १०२८ ॥
क्रौञ्चः क्रुञ्चोऽथ मलय आषाढो दक्षिणाचलः ।
स्यान्माल्यवान्प्रस्रवणो विन्ध्यस्तु जलबालकः ॥ १०२९ ॥
शत्रुंजयो विमलाद्रिरिन्द्रकीलस्तु मन्दरः ।
सुवेलः स्यात्त्रिमुकुटस्त्रिकूटस्त्रिककुच्च सः ॥ १०३० ॥
उज्जयन्तो रैवतकः सुदारुः पारियात्रिकः ।
लोकालोकश्चक्रवालोऽथ मेरुः कर्णिकाचलः ॥ १०३१ ॥
रत्नसानुः सुमेरुः स्वः स्वर्गिकाञ्चनतो गिरिः ।
शृङ्गं तु शिखरं कूटं प्रपातस्त्वतटो भृगुः ॥ १०३२ ॥
मेखला मध्यभागोऽद्रेर्नितम्बः कटकश्च सः ।
दरी स्यात्कन्दरोऽखातबिले तु गह्वरे गुहा ॥ १०३३ ॥
द्रोणी तु शैलयोः संधिः पादाः पर्यन्तपर्वताः ।
दन्तकास्तु बहिस्तिर्यक्प्रदेशान्निर्गता गिरेः ॥ १०३४ ॥
अधित्यकोर्ध्वभूमिः स्यादधोभूमिरुपत्यका ।
स्नुः प्रस्थः सानुरश्मा तु पाषाणः प्रस्तरो दृषत् ॥ १०३५ ॥
ग्रावा शिलोपलो गण्डशैलाः स्थूलोपलाश्च्युताः ।
स्यादाकरः खनिः खानिर्गञ्जा धातुस्तु गैरिकम् ॥ १०३६ ॥
शुक्लधातौ पाकशुक्ला कठिनी खटिनी खटी ।
लोहं कालायसं शस्त्रं पिण्डं पारशवं घनम् ॥ १०३७ ॥
गिरिसारं शिलासारं तीक्ष्णकृष्णामिषे अयः ।
सिंहानधूर्तमण्डूरसरणान्यस्य किट्टके ॥ १०३८ ॥
सर्वं च तैजसं लोहं विकारस्त्वयसः कुशी ।
ताम्रं म्लेच्छमुखं शुल्वं रक्तं द्व्यष्टमुदुम्बरम् ॥ १०३९ ॥
म्लेच्छशाबरभेदाख्यं मर्कटास्यं कनीयसम् ।
ब्रह्मवर्धनं वरिष्ठं सीसं तु सीसपत्त्रकम् ॥ १०४० ॥
नागं गण्डूपदभवं वप्रं सिन्दूरकारणम् ।
वर्ध्नं स्वर्णारियोगेष्टे यवनेष्टं सुवर्णकम् ॥ १०४१ ॥
;p{0041}
वङ्गं त्रपुः स्वर्णजनागजीवने मृद्वङ्गरङ्गे गुरुपत्रपिच्चटे ।
स्याच्चक्रसंज्ञं तमरं च नागजं कस्तीरमालीनकसिंहले अपि ॥ १०४२ ॥
स्याद्रूप्यं कलधौतताररजतश्वेतानि दुर्वर्णकं
खर्जूरं च हिमांशुहंसकुमुदाभिख्यं सुवर्णं पनः ।
स्वर्णं हेमहिरण्यहाटकवसून्यष्टापदं काञ्चनं
कल्याणं कनकं महारजतरैगाङ्गेयरुक्माण्यपि ॥ १०४३ ॥
कलधौतलोहोत्तमवह्निबीजान्यपि गारुडं गैरिकजातरूपे ।
तपनीयचामीकरचन्द्रभर्मार्जुननिष्ककार्तस्वरकर्बुराणि ॥ १०४४ ॥
जाम्बूनदं शातकुम्भं रजतं भूरि भूत्तमम् ।
हिरण्यकोशाकुप्यानि हेम्नि रूप्ये कृताकृते ॥ १०४५ ॥
कुप्यं तु तद्द्वयादन्यद्द्रूप्यं तद्द्वयमाहतम् ।
अलंकारसुवर्णं तु शृङ्गी कनकमायुधम् ॥ १०४६ ॥
रजतं च सुवर्णं च संश्लिष्टे घनगोलकः ।
पित्तलारेऽथारकूटः कपिलोहं सुवर्णकम् ॥ १०४७ ॥
रिरी रीरी च रीतिश्च पीतलोहं सुलोहकम् ।
ब्राह्मी तु राज्ञी कपिला ब्रह्मरीतिर्महेश्वरी ॥ १०४८ ॥
कांस्ये विद्युत्प्रियं घोषं प्रकाशं वङ्गशुल्वजम् ।
घण्टाशब्दमसुराह्वं रवणं लोहजं मलम् ॥ १०४९ ॥
सौराष्ट्रके पञ्चलोहं वर्तलोहं तु वर्तकम् ।
पारदः पारतः सूतो हरबीजं रसश्चलः ॥ १०५० ॥
अभ्रकं स्वच्छपत्त्रं खं मेघाख्यं गिरिजामले ।
स्रोतोञ्जनं तु कापोतं सौवीरं कृष्णयामुने ॥ १०५१ ॥
अथ तुत्थं शिखिग्रीवं तुत्थाञ्जनमयूरके ।
मूषातुत्थं कांस्यनीलं हेमतारं वितुन्नकम् ॥ १०५२ ॥
स्यात्तु कर्परिकातुत्थममृतासङ्गमञ्जनम् ।
रसगर्भं तार्क्ष्यशैलं तुत्थे दार्वीरसोद्भवे ॥ १०५३ ॥
पुष्पाञ्जनं रीतिपुष्पं पौष्पकं पुष्पकेतु च ।
माक्षिकं तु कदम्बः स्याच्चक्रनामाजनामके ॥ १०५४ ॥
ताप्ये नदीजः कामारिस्तारारिर्विटमाक्षिकः ।
सौराष्ट्री पार्वती काक्षी कालिका पर्पटी सती ॥ १०५५ ॥
आढकी तुबरी कंसोद्भवा काक्षी मृदाह्वया ।
कासीसं धातुकासीसं खेचरं धातुशेखरम् ॥ १०५६ ॥
द्वितीयं पुष्पकसीसं कंसकं नयनौषधम् ।
गन्धाश्मा शुल्वपामाकुष्ठारिर्गन्धिकगन्धकौ ॥ १०५७ ॥
सौगन्धिकः शूकपुच्छो हरितालं तु पिञ्जरम् ।
विडालकं विस्रगन्धि खर्जूरं वंशपत्त्रकम् ॥ १०५८ ॥
आलपीतनतालानि गोदन्तं नटमण्डनम् ।
वङ्गारिर्लोमहृच्चाथ मनोगुप्ता मनःशिला ॥ १०५९ ॥
करवीरा नागमाता रोचनी रसनेत्रिका ।
नैपाली कुनटी गोला मनोह्वा नागजिह्विका ॥ १०६० ॥
सिन्दूरं नागजं नागं रक्तं शृङ्गारभूषणम् ।
चीनपिष्टं हंसपादकुरुविन्दे तु हिङ्गुलः ॥ १०६१ ॥
शिलाजतु स्याद्गिरिजमर्थ्यं गैरैयमश्मजम् ।
क्षारः काचः कुलाली तु स्याच्चक्षुष्या कुलत्थिका ॥ १०६२ ॥
बोलो गन्धरसः प्राणः पिण्डो गोपरसः शशः ।
रत्नं वसु मणिस्तत्र वैदूर्यं बालवायजम् ॥ १०६३ ॥
मरकतं त्वश्मगर्भं गारुत्मतं हरिन्मणिः ।
पद्मरागे लोहितकलक्ष्मीपुष्पारुणोपलाः ॥ १०६४ ॥
नीलमणिस्त्विन्द्रनीलः सूचीमुखं तु हीरकः ।
वरारकं रत्नमुख्यं वज्रपर्यायनाम च ॥ १०६५ ॥
विराटजो राजपट्टो राजावर्तोऽथ विद्रुमः ।
रक्ताङ्को रक्तकन्दश्च प्रवालं हेमकन्दलः ॥ १०६६ ॥
सूर्यकान्तः सूर्यमणिः सूर्याश्मा दहनोपलः ।
चन्द्रकान्तश्चन्द्रमणिश्चान्द्रश्चन्द्रोपलश्च सः ॥ १०६७ ॥
;p{0042}
क्षीरतैलस्फटिकाभ्यामन्यौ खस्फटिकाविमौ ।
शुक्तिजं मौक्तिकं मुक्ता मुक्ताफलं रसोद्भवम् ॥ १०६८ ॥
;c{इति पृथ्वीकायः ।}
;v{जलकायः}
नीरं वारि जलं दकं कमुदकं पानीयमम्भः कुशं
तोयं जीवनजीवनीयसलिलार्णांस्यम्बु वाः शंबरम् ।
क्षीरं पुष्करमेघपुष्पकमलान्यापः पयःपाथसी ।
कीलालं भुवनं वनं घनरसो यादोनिवासोऽमृतम् ॥ १०६९ ॥
कुलीनसं कबन्धं च प्राणदं सर्वतोमुखम् ।
अस्थाथास्थागमस्ताघमगाधं चातलस्पृशि ॥ १०७० ॥
निम्नं गभीरं गम्भीरमुत्तानं तद्विलक्षणम् ।
अच्छं प्रसन्नेऽनच्छं स्यादाविलं कलुषं च तत् ॥ १०७१ ॥
अवश्यायस्तु तुहिनं प्रालेयं मिहिका हिमम् ।
स्थान्नीहारस्तुषारश्च हिमानी तु महद्धिमम् ॥ १०७२ ॥
पारावारः सागरोऽवारपारोऽकूपारोदध्यंर्णवा वीचिमाली ।
यादः स्रोतोवार्नदीशः सरस्वान्सिन्धुदन्वन्तौ मितद्रुः समुद्रः ॥ १०७३ ॥
आकरो मकराद्रत्नाज्जलान्निधिधिराशयः ।
द्वीपान्तरा असंख्यास्ते सप्तैवेति तु लौकिकाः ॥ १०७४ ॥
लवणक्षीरदध्याज्यसुरेक्षुस्वादुवारयः ।
तरङ्गे भङ्गवीच्यूर्म्युत्कलिका महति त्विह ॥ १०७५ ॥
लहर्युल्लोलकल्लोला आवर्तः पयसां भ्रमः ।
तालूरो वोलकश्चासौ बोला स्याद्वृद्धिरम्भसः ॥ १०७६ ॥
डिण्डीरोऽब्धिकफः फेनो बुद्बुदस्थासकौ समौ ।
मर्यादा कूलभूः कूलं प्रपातः कच्छरोधसी ॥ १०७७ ॥
तटं तीरं प्रतीरं च पुलिनं तज्जलोज्झितम् ।
सैकतं चान्तरीपं तु द्वीपमन्तर्जले तटम् ॥ १०७८ ॥
तत्परं पारमवारं त्वर्वाक्पात्रं तदन्तरम् ।
नदी हिरण्यवर्णा स्याद्रोधोवक्रा तरङ्गिणी ॥ १०७९ ॥
सिन्धुः शैवलिनी वहा च ह्रदिनी स्रोतस्विनी निम्नगा
स्रोतो निर्झरिणी सरिच्च तटिनी कूलंकषा वाहिनी ।
कर्बुर्द्वीपवती समुद्रदयिताधुन्यौ स्रवन्तीसर-
स्वत्यौ पर्वतजापगा जलधिगा कुल्या च जम्बालिनी ॥ १०८० ॥
गङ्गात्रिपथगा भागीरथी त्रिदशदीर्घिका ।
त्रिस्रोता जाह्नवी मन्दाकिनी भीष्मकुमारसूः ॥ १०८१ ॥
सरिद्वरा विष्णुपदी सिद्धस्वःस्वर्गिखापगा ।
ऋषिकुल्या हैमवती स्वर्वापी हरशेखरा ॥ १०८२ ॥
यमुना यमभगिनी कालिन्दी सूर्यजा यमी ।
रेवेन्दुजा पूर्वगङ्गा नर्मदा मेकलाद्रिजा ॥ १०८३ ॥
गोदा गोदावरी तापी तपनी तपनात्मजा ।
शुतुद्रिस्तु शतद्रुः स्यात्कावेरी त्वर्धजाह्नवी ॥ १०८४ ॥
करतोया सदानीरा चन्द्रभागा तु चन्द्रका ।
वासिष्ठी गोमती तुल्ये ब्रह्मपुत्री सरस्वती ॥ १०८५ ॥
विपाट्विपाशार्जुनी तु बाहुदा सैतवाहिनी ।
वैतरणी नरकस्था स्रोतोम्भःसरणं स्वतः ॥ १०८६ ॥
प्रवाहः पुनरोघः स्याद्वेणी धारा रयश्च सः ।
घट्टस्तीर्थावतारेऽम्बुवृद्धौ पूरः प्लवश्च सः ॥ १०८७ ॥
पुटभेदास्तु वक्राणि भ्रमास्तु जलनिर्गमाः ।
परीवाहा जलोच्छ्वासाः कूपकास्तु विदारकाः ॥ १०८८ ॥
;p{0043}
प्रणाली जलमार्गोऽथ पानं कुल्या च सारणिः ।
सिकता वालुका विन्दौ पृषत्पृषतविप्रुषः ॥ १०८९ ॥
जम्बालेचिकिलौ पङ्कः कर्दमश्च निषद्वरः ।
शादो हिरण्यबाहुस्तु शोणो नदे पुनर्वहः ॥ १०९० ॥
भिद्य उध्यः सरस्वांश्च द्रहोऽगाधजलो ह्रदः ।
कूपः स्यादुदपानोऽन्धुः प्रर्हिर्नेमी तु तन्त्रिका ॥ १०९१ ॥
नान्दीमुखो नान्दीपटो वीनाहो मुखबन्धने ।
आहावस्तु निपानं स्यादुपकूपेऽथ दीर्घिका ॥ १०९२ ॥
वापी स्यात्क्षुद्रकूपे तु चूरी चूण्ढी च चूतकः ।
उद्घाटकं घटीयन्त्रं पादावर्तोऽरघट्टकः ॥ १०९३ ॥
अखातं तु देवखातं पुष्करिण्यां तु खातकम् ।
पद्माकरस्तडागः स्यात्कासारः सरसी सरः ॥ १०९४ ॥
वेशन्तः पल्वलोऽल्पं तत्परिखा खेयखातके ।
स्यादालवालमावालमावापः स्थानकं च सः ॥ १०९५ ॥
आधारस्त्वम्भसां बन्धो निर्झरस्तु झरः सरिः ।
उत्सः स्रवः प्रस्रवणं जलाधारा जलाशयाः ॥ १०९६ ॥
;c{इति जलकायः । }
;v{अग्निकायः}
वह्निर्बृहद्भानुहिरण्यरेतसौ धनंजयो हव्यहविर्हुताशनः ।
कृपीटयोनिर्दमुना विरोचनाशुशुक्षणी छागरथस्तनूनपात् ॥ १०९७ ॥
कृशानुवैश्वानरवीतिहोत्रा वृषाकपिः पावकचित्रभानू ।
अप्पित्तधूमध्वजकृष्णवर्त्मार्चिष्मच्छमीगर्भतमोघ्नशुक्राः ॥ १०९८ ॥
शोचिष्केशः शुचिहुतवहोषर्बुधाः सप्तमन्त्र-
ज्वालाजिह्वो ज्वलनशिखिनौ जागृविर्जातवेदाः ।
बर्हिः शुष्मानिलसखवसू रोहिताश्वाश्रयाशौ ।
बर्हिर्ज्योतिर्दहनबहुलौ हव्यवाहोऽनलोऽग्निः ॥ १०९९ ॥
विभावसुः सप्तोदर्चिः स्वाहाग्नेयी प्रियास्य च ।
और्वः संवर्तकोऽब्ध्यग्निर्वाडवो वडवामुखः ॥ ११०० ॥
दवो दावो वनवह्निर्मेघवह्निरिरंमदः ।
छागणस्तु करीषाग्निः कुकूलस्तु तुषानलः ॥ ११०१ ॥
संतापः संज्वरो बाष्प ऊष्मा जिह्वाः स्युरर्चिषः ।
हेतिः कीला शिखा ज्वालार्चिर्झलक्का महत्यपि ॥ ११०२ ॥
स्फुलिङ्गोऽग्निकणो लातज्वालोल्कालातमुल्मुकम् ।
धूमः स्याद्वायुवाहोऽग्निवाहो दहनकेतनम् ॥ ११०३ ॥
अम्भःसूः करमालश्च स्तरीर्जीमूतवाह्यपि ।
तडिदैरावती विद्युच्चलाशम्पाचिरप्रभा ॥ ११०४ ॥
आकालिकी शतह्रदा चञ्चला चपलाशनिः ।
सौदामनी क्षणिका च ह्रादिनी जलबालिका ॥ ११०५ ॥
;c{इत्यग्निकायः । }
;v{वायुकायः}
वायुः समीरसमिरौ पवनाशुगौ नभःश्वासो नभस्वदनलश्वसनाः समीरणः ।
वातोऽहिकान्तपवमानमरुत्प्रकम्पनाः कम्पाङ्कनित्यगतिगन्धवहप्रभञ्जनाः ॥ ११०६ ॥
मातरिश्वा जगत्प्राणः पृषदश्वो महाबलः ।
मारुतः स्पर्शनो दैत्यदेवो झञ्झा स वृष्टियुक् ॥ ११०७ ॥
प्राणो नासाग्रहृन्नाभिपादाङ्गुष्ठान्तगोचरः ।
अपानपवनो मन्यापृष्ठपृष्टान्तपार्ष्णिगः ॥ ११०८ ॥
समानः संधिहृन्नाभिषूदानो हृच्छिरोन्तरे ।
सर्वत्वग्वृत्तिको व्यान इत्यङ्गे पञ्च वायवः ॥ ११०९ ॥
;c{इति वायुकायः ।}
;p{0044}
;v{वनस्पतिकायः}
अरण्यमटवी सत्त्रं वार्क्षं च गहनं झषः ।
कान्तारं विपिनं कक्षः स्यात्षण्डं काननं वनम् ॥ १११० ॥
दवो दावः प्रस्तारस्तु तृणाटव्यां झषोऽपि च ।
अपोपाभ्यां वनं बेलमारामः कृत्रिमे वने ॥ ११११ ॥
निष्कुटस्तु गृहारामो वाह्यारामस्तु पौरकः ।
आक्रीडः पुनरुद्यानं राज्ञां त्वन्तःपुरोचितम् ॥ १११२ ॥
तदेव प्रमदवनममात्यादेस्तु निष्कुटे ।
वाटी पुष्पाद्वृक्षाच्चासौ क्षुद्रारामः प्रसीदिका ॥ १११३ ॥
वृक्षोऽगः शिखरी च शाखिफलदावद्रिर्हरिद्रुर्द्रुमो ।
जीर्णो द्रुर्विटपी कुठः क्षितिरुहः कारस्करो विष्टरः ।
नन्द्यावर्तकरालिकौ तरुवसू पर्णी पुलाक्यङ्घ्रिपः
सालानोकहगच्छपादपनगा रूक्षागमौ पुष्पदः ॥ १११४ ॥
कुञ्जनिकुञ्जकुडङ्गाः स्थाने वृक्षैर्वृतान्तरे ।
पुष्पैस्तु फलवान्वृक्षो वानस्पत्यो विना तु तैः ॥ १११५ ॥
फलवान्वनस्पतिः स्यात्फलावन्ध्यः फलेग्रहिः ।
फलवन्ध्यस्त्ववकेशी फलवान्फलिनः फली ॥ १११६ ॥
औषधिः स्यादोषधिस्तु फलपाकावसानिका ।
क्षुपो ह्रस्वशिफाशाखः प्रततिर्व्रततिर्लता ॥ १११७ ॥
वल्ल्यस्यां तु प्रतानिन्यां गुल्मिन्युपलवीरुधः ।
स्यात्प्ररोहोऽङ्कुरोऽङ्कूरो रोहश्च स तु पर्वणः ॥ १११८ ॥
समुत्थितः स्याद्बलिशं शिखाशाखालताः समाः ।
साला शाला स्कन्धशाखा स्कन्धः प्रकाण्डमस्तके ॥ १११९ ॥
मूलाच्छाखावधिर्गण्डिः प्रकाण्डोऽथ जटा शिफा ।
प्रकाण्डरहिते स्तम्बो विटपो गुल्म इत्यपि ॥ ११२० ॥
शिरोनामाग्रं शिखरं मूलं वुध्नोंह्रि नाम च ।
सारो मज्ज्ञि त्वचि च्छल्ली चोचं वल्कं च वल्कलम् ॥ ११२१ ॥
स्थाणौ तु ध्रुवकः शङ्कः काष्ठे दलिकदारुणी ।
निष्कुहः कोटरो मञ्जामञ्जरिर्वल्लरिश्च सा ॥ ११२२ ॥
पत्त्रं पलाशं छदनं बर्हं पर्णं छदं दलम् ।
नवे तस्मिन्किसलयं किसलं पल्लवोऽत्र तु ॥ ११२३ ॥
नवे प्रबालोऽस्य कोशी शुङ्गा माढिर्दलस्नसा ।
विस्तारविटपौ तुल्यौ प्रसूनं कुसुमं सुमम् ॥ ११२४ ॥
पुष्पं सूनं सुमनसः प्रसवश्च मणीवकम् ।
जालकक्षारकौ तुल्यौ कलिकायां तु कोरकः ॥ ११२५ ॥
कुड्मले मुकुलं गुञ्छे गुच्छस्तबकगुत्सकाः ।
गुलुञ्छोऽथ रजः पौष्पं परागोऽथ रसो मधु ॥ ११२६ ॥
मकरन्दो मरन्दश्च वृन्तं प्रसवबन्धनम् ।
प्रबुद्धोज्जृम्भफुल्लानि व्याकोशं विकचं स्मितम् ॥ ११२७ ॥
उन्मिषितं विकसितं दलितं स्फुटितं स्फुटम् ।
प्रफुल्लोत्फुल्लसंफुल्लोच्छ्वसितानि विजृम्भितस् ॥ ११२८ ॥
स्मेरं विनिद्रमुन्निद्रविमुद्रहसितानि च ।
संकुचितं तु निद्राणं मीलितं मुद्रितं च तत् ॥ ११२९ ॥
फलं तु सस्यं तच्छुष्कं वानमामं शलाटु च ।
ग्रन्थिः पर्व परुर्बीजकोशी शिम्बा शमी शिमिः ॥ ११३० ॥
शिम्बिश्च पिप्पलोऽश्वत्थः श्रीवृक्षः कुञ्जराशनः ।
कृष्णावासो बोधितरुः प्लक्षस्तु पर्कटी जटी ॥ ११३१ ॥
न्यग्रोधस्तु बहुपात्स्याद्वटो वैश्रवणालयः ।
उदुम्बरो जन्तुफलो मशकी हेमदुग्धकःः ॥ ११३२ ॥
काकोन्दुबरिका फल्गुर्मलयुर्जघनेफला ।
आम्रश्चूतः सहकारः सप्तपर्णस्त्वयुक्छदः ॥ ११३३ ॥
शिग्रुः शोभाञ्जनोक्षीवतीक्ष्णगन्धकमोचकाः ।
श्वेतेऽत्र श्वेतमरिचः पुंनागः सुरपर्णिका ॥ ११३४ ॥
बकुलः केसरोऽशोकः कंकेल्लिः ककुभोऽर्जुनः ।
मालूरः श्रीफलो बिल्वः किंकिरातः कुरण्टकः ॥ ११३५ ॥
त्रिपत्त्रकः पलाशः स्यात्किंशुको ब्रह्मपादपः ।
तृणराजस्तलस्तालो रम्भा मोचा कदल्यपि ॥ ११३६ ॥
करवीरो हयमारः कुटजो गिरिमल्लिका ।
विदुलो वेतसः शीतो वानीरो वञ्जुलो रथः ॥ ११३७ ॥
कर्कन्धुः कुवली कोलिर्बदर्यथ हलिप्रियः ।
नीपः कदम्बः सालस्तु सर्जोरिष्टस्तु फेनिलः ॥ ११३८ ॥
;p{0045}
निम्बोऽरिष्टः पिचुमन्दः समौ पिचुलझावुकौ ।
कर्पासस्तु बादरः स्यात्पिचव्यस्तूलकं पिचुः ॥ ११३९ ॥
आरग्वधः कृतमाले वृषो वासाटरूषके ।
करञ्जस्तु नक्तमालः स्नुहिर्वज्रो महातरुः ॥ ११४० ॥
महाकालस्तु किंपाके मन्दारः पारिभद्रके ।
मधूकस्तु मधुष्ठीलो गुडपुष्पो मधुद्रुमः ॥ ११४१ ॥
पीलुः सिनो गुडफलो गुग्गुलुस्तु पलंकषः ।
राजादनः पियालः स्यात्तिनिशस्तु रथद्रुमः ॥ ११४२ ॥
नागरङ्गस्तु नारङ्ग इङ्गुदी तापसद्रुमः ।
काश्मीरी भद्रपर्णी श्रीपर्ण्यम्लिका तु तिन्तिडी ॥ ११४३ ॥
शेलुः श्लेष्मान्तकः पीतसालस्तु प्रियकोऽसनः ।
पाटलिः पाटला भूर्जो बहुत्वक्को मृदुच्छदः ॥ ११४४ ॥
द्रुमोत्पलः कर्णिकारे निचुले हिज्जलेऽज्जलौ ।
धात्री शिवा चामलकी कलिरक्षो विभीतकः ॥ ११४५ ॥
हरीतक्यभया पथ्या त्रिफला तत्फलत्रयम् ।
तापिंछस्तु तमालः स्याच्चम्पको हेमपुष्पकः ॥ ११४६ ॥
निर्गुण्डी सिन्दुवारेऽतिमुक्तके माधवीलता ।
वासन्ती चौड्रपुष्पं तु जपा जातिस्तु मालती ॥ ११४७ ॥
मल्लिका स्याद्विचकिलः सप्तला नवमालिका ।
मागधी यूथिका सा तु पीता स्याद्धेमपुष्पिका ॥ ११४८ ॥
प्रियङ्गुः फलिनी श्यामा बन्धूको बन्धुजीवकः ।
करुणे मल्लिकापुष्पो जम्बीरे जम्भशम्भलौ ॥ ११४९ ॥
मातुलुङ्गो बीजपूरः करीरक्रकरौ समौ ।
पञ्चाङ्गुलः स्यादेरण्डे धातक्यां धातुपुष्पिका ॥ ११५० ॥
कपिकच्छूरात्मगुप्ता धत्तूरः कनकाह्वयः ।
कपित्थस्तु दधिफलो नालिकेरस्तु लाङ्गली ॥ ११५१ ॥
आम्रातको वर्षपाकी केतकः क्रकचच्छदः ।
कोविदारे युगपत्त्रः शल्लकी तु गजप्रिया ॥ ११५२ ॥
वंशो वेणुर्यवफलस्त्वचिसारस्तृणध्वजः ।
मस्करः शतपर्वा च स्वनवान्स तु कीचकः ॥ ११५३ ॥
तुकाक्षीरी वंशक्षीरी त्वक्क्षीरी वंशरोचना ।
पूगे क्रमुकगूवाकौ तस्योद्वेगं पुनः फलम् ॥ ११५४ ॥
ताम्बूलवल्ली ताम्बूली नागपर्यायवल्ल्यपि ।
तुम्ब्यलाबूः कृष्णला तु गुञ्जा द्राक्षा तु गोस्तनी ॥ ११५५ ॥
मृद्वीका हारहूरा च गोक्षुरस्तु त्रिकण्टकः ।
श्वदंष्ट्रा स्थलशृङ्गाटो गिरिकर्ण्यपराजिता ॥ ११५६ ॥
व्याघ्री निर्दिग्धिका कण्टकारिका स्यादथामृता ।
वत्सादनी गुडूची च विशाला त्विन्द्रवारुणी ॥ ११५७ ॥
उशीरं वीरणीमूले ह्रीवेरे वालकं जलम् ।
प्रपुन्नाडस्त्वेडगजो दद्रुघ्नश्चक्रमर्दकः ॥ ११५८ ॥
लट्वायां महारजनं कुसुम्भं कमलोत्तरम् ।
लोध्रे तु गालवो रोध्रतिल्वशावरमार्जनाः ॥ ११५९ ॥
मृणालिनी पुटकिनी नलिनी पङ्कजिन्यपि ।
कमलं नलिनं पद्ममरविन्दं कुशेशयम् ॥ ११६० ॥
परं शतसहस्राभ्यां पत्त्रं राजीवपुष्करे ।
बिसप्रसूनं नालीकं तामरसं महोत्पलम् ॥ ११६१ ॥
तज्जलात्सरसः पङ्कात्परे रुड्रुहजन्मजाः ।
पुण्डरीकं सिताम्भोजमथ रक्तसरोरुहे ॥ ११६२ ॥
रक्तोत्पलं कोकनदं कैरविण्यां कुमुद्वती ।
उत्पलं स्यात्कुवलयं कुवेलं कुवलं कुवम् ॥ ११६३ ॥
श्वेते तु तत्र कुमुदं कैरवं गर्दभाह्वयम् ।
नीले तु स्यादिन्दीवरं हल्लकं रक्तसंध्यके ॥ ११६४ ॥
सौगन्धिकं तु कह्लारं बीजकोशो वराटकः ।
कर्णिका पद्मनालं तु मृणालं तन्तुलं बिसम् ॥ ११६५ ॥
किंजल्कं केसरं संवर्तिका तु स्यान्नवं दलम् ।
करहाटः शिफा च स्यात्कन्दे सलिलजन्मनाम् ॥ ११६६ ॥
उत्पलानां तु शालूकं नील्यां शैवालशेवले ।
शेवालं शैवलं शेपालं जलाच्छूकनीलिके ॥ ११६७ ॥
धान्यं तु सस्यं सीत्यं च व्रीहिः स्तम्बकरिश्च तत् ।
आशुः स्यात्पाटलो व्रीहिर्गर्भपाकी तु षष्ठिकः ॥ ११६८ ॥
शालयः कलमाद्याः स्युः कलमस्तु कलामकः ।
लोहितो रक्तशालिः स्यान्महाशालिः सुगन्धिकः ॥ ११६९ ॥
;p{0046}
यवो हयप्रियस्तीक्ष्णशूकस्तोक्मस्त्वसौ हरित् ।
मङ्गल्यको मसूरः स्यात्कलायस्तु सतीनकः ॥ ११७० ॥
हरेणुः खण्डिकश्चाथ चणको हरिमन्थकः ।
माषस्तु मदनो नन्दी वृष्यो बीजवरो बली ॥ ११७१ ॥
मुद्गस्तु प्रघनो लोभ्यो वलाटो हरितो हरित् ।
पीतेऽस्मिन्वसुखण्डीरप्रवेलजयशारदाः ॥ ११७२ ॥
कृष्णे प्रवरवासन्तहरिमन्थजशिम्बिकाः ।
वनमुद्गे तुवरकनिगूढककुलीनकाः ॥ ११७३ ॥
खण्डी च राजमुद्गे तु मुकुष्ठकमयुष्ठकौ ।
गोधूमे सुमनो वल्ले निष्पावः सितशिम्बिकः ॥ ११७४ ॥
कुलत्थस्तु कालवृन्तस्ताम्रवृन्ता कुलत्थिका ।
आढकी तुवरी वर्णा स्यात्कुल्माषस्तु यावकः ॥ ११७५ ॥
नीवारस्तु वनव्रीहिः शामाकश्यामकौ समौ ।
कङ्गुस्तु कङ्गुनी क्वङ्गुः प्रियङ्गुः पीततण्डुला ॥ ११७६ ॥
सा कृष्णा मधुका रक्ता शौधिका मुशटी सिता ।
पीता माधव्यथोद्दालः कोद्रवः कोरदूषकः ॥ ११७७ ॥
चीनकस्तु काककङ्गुर्यवनालस्तु योऽनलः ।
जूर्णाह्वयो देवधान्यं जोन्नाला बीजपुष्पिका ॥ ११७८ ॥
शणं भङ्गा मातुलानी स्यादुमा तु क्षुमातसी ।
गवेधुका गवेधुः स्याज्जर्तिलोऽरण्यजस्तिलः ॥ ११७९ ॥
षण्डतिले तिलपिञ्जस्तिलपेजोऽथ सर्षपः ।
कदम्बकस्तन्तुभोऽथ सिद्धार्थः श्वेतसर्षपः ॥ ११८० ॥
माषादयः शमीधान्यं शूकधान्यं यवादयः ।
स्यात्सस्यशूकं किंशारुः कणिशं सस्यशीर्षकम् ॥ ११८१ ॥
स्तम्बस्तु गुच्छो धान्यादेर्नालं काण्डोऽफलस्तु सः ।
पलः पलालो धान्यत्वक्तुषो बुसे कडंगरः ॥ ११८२ ॥
धान्यमावसितं रिद्धं तत्पूतं निर्वुसीकृतम् ।
मूलपत्त्रकरीराग्रफलकाण्डाविरूढकाः ॥ ११८३ ॥
त्वक्पुष्पं कबकं शाकं दशधा शिग्रुकं च तत् ।
तण्डुलीयस्तण्डुलेरो मेघनादोऽल्पमारिषः ॥ ११८४ ॥
बिम्बी रक्तफला पीलुपर्णी स्यात्तुण्डिकेरिका ।
जीवन्ती जीवनी जीवा जीवनीया मधुस्रवा ॥ ११८५ ॥
वास्तुकं तु क्षारपत्त्रं पालङ्क्यां मधुसूदनी ।
रसोनो लसुनोऽरिष्टो म्लेच्छकन्दो महौषधम् ॥ ११८६ ॥
महाकन्दो रसोनोऽन्यो गृञ्जनो दीर्घपत्त्रकः ।
भृङ्गराजो भृङ्गरजो मार्कवः केशरञ्जनः ॥ ११८७ ॥
काकमाची वायसी स्यात्कारिवेल्लः कठिल्लकः ।
कूष्माण्डकस्तु कर्कारुः कोशातकी पटोलिका ॥ ११८८ ॥
चिर्भटी कर्कटी वालुक्येर्वारुस्त्रपुसी च सा ।
अर्शोघ्नः सूरणः कन्दः शृङ्गवेरकमार्दकम् ॥ ११८९ ॥
कर्कोटकः किलासघ्नस्तिक्तपत्त्रः सुगन्धकः ।
मूलकं तु हरिपर्णं सेकिमं हस्तिदन्तकम् ॥ ११९० ॥
तृणं नडादि नीवारादि च शष्पं तु तन्नवम् ।
सौगन्धिकं देवजग्धं पौरं कत्तृणरोहिषे ॥ ११९१ ॥
दर्भः कुशः कुथो बर्हिः पवित्रमथ तेजनः ।
गुन्द्रो मुञ्जः शरो दूर्वा त्वनन्ता शतपर्विका ॥ ११९२ ॥
हरिताली रुही पोटगलस्तु धमनो नडः ।
कुरुविन्दो मेघनामा मुस्ता गुन्द्रा तु सोत्तमा ॥ ११९३ ॥
वल्वजा उलपोऽथेक्षुः स्याद्रसालोऽसिपत्त्रकः ।
भेदाः कान्तारपुण्ड्राद्यास्तस्य मूलं तु मोरटम् ॥ ११९४ ॥
काशस्त्विषीका घासस्तु यवसं तृणमर्जुनम् ।
विषः क्ष्वेडो रसस्तीक्ष्णं गरलोऽथ हलाहलः ॥ ११९५ ॥
वत्सनाभः कालकूटो ब्रह्मपुत्रः प्रदीपनः ।
सौराष्ट्रिकः शौल्किकेयः काकोलो दारदोऽपि च ॥ ११९६ ॥
अहिच्छत्त्रो मेषशृङ्गकुष्टवालूकनन्दनाः ।
कैराटको हैमवतो मर्कटः करवीरकः ॥ ११९७ ॥
सर्षपो मूलको गौरार्द्रकः सक्तुककर्दमौ ।
अङ्कोल्लसारः कालिङ्गः शृङ्गिको मधुसिक्थकः ॥ ११९८ ॥
इन्द्रो लाङ्गलिको विस्फुलिङ्गपिङ्गलगौतमाः ।
मुस्तको दालवश्चेति स्थावरा विषजातयः ॥ ११९९ ॥
कुरण्ट्याद्या अग्रबीजा मूलजास्तूत्पलादयः ।
पर्वयोऽनय इक्ष्वाद्याः स्कन्धजाः सल्लकीमुखाः ॥ १२०० ॥
शाल्यादयो बीजरुहाः संमूर्छजास्तृणादयः ।
स्युर्वनस्पतिकायस्य षडेते मूलजातयः ॥ १२०१ ॥
;c{इति वनस्पतिकायः ।}
;p{0047}
;c{प्राणिकायः}
नीलङ्गु कृमिरन्तर्जः क्षुद्रः कीटो बहिर्भवः ।
पूलकास्तूभयेऽपि स्युः कीकसा कृमयोऽणवः ॥ १२०२ ॥
काष्ठकीटो घुणो गण्डूपदः किंचुलकः कुसूः ।
भूलता गण्डूपदी तु शिल्यस्रपा जलौकसः ॥ १२०३ ॥
जलालोका जलूका च जलौका जलसर्पिणी ।
मुक्तास्फोटाब्धिमण्डूकी शुक्तिः कम्बुस्तु वारिजः ॥ १२०४ ॥
त्रिरेखः षोडशावर्तः शङ्खोऽथ क्षुद्रकम्बवः ।
शङ्खनकाः क्षुल्लकाश्च शम्बूकास्त्वम्बुमात्रजाः ॥ १२०५ ॥
कपर्दस्तु हिरण्यः स्यात्पणास्थिकवराटकौ ।
दुर्नामा तु दीर्घकोशी पिपीलकस्तु पीलकः ॥ १२०६ ॥
पिपीलिका तु हीनाङ्गी ब्राह्मणी स्थूलशीर्षिका ।
घृतली पिङ्गकपिशाथोपजिह्वोपदेहिका ॥ १२०७ ॥
वन्न्युपदीका लिक्षा तु रिक्षा यूका च षट्पदी ।
गोपालिका महाभीरुर्गोमयोत्था तु गर्दभी ॥ १२०८ ॥
मत्कुणस्तु कोलकुण उद्दंशः किटिभोत्कुणौ ।
इन्द्रगोपस्त्वग्निरजो वैराटस्तितिभोऽग्निकः ॥ १२०९ ॥
ऊर्णनाभस्तन्तुवायो जालिको जालकारकः ।
कृमिर्मर्कटको लूतालालास्रावोष्टपाच्च सः ॥ १२१० ॥
कर्णजलौका तु कर्णकीटा शतपदी च सा ।
वृश्चिको द्रुण आल्यालिरलं तत्पुच्छकण्टकः ॥ १२११ ॥
भ्रमरो मधुकृद्भृङ्गश्चञ्चरीकः शिलीमुखः ।
इन्दिन्दिरोऽली रोलम्बो द्विरेफोऽस्य षडङ्घ्रयः ॥ १२१२ ॥
भोज्यं तु पुष्पमधुनी खद्योतो ज्योतिरिङ्गणः ।
पतङ्गः शलभः क्षुद्रा सरघा मधुमक्षिका ॥ १२१३ ॥
माक्षिकादि मधु क्षौद्रं मधूच्छिष्टं तु सिक्थकम् ।
वर्वणा मक्षिका नीला पुत्तिका तु पतङ्गिका ॥ १२१४ ॥
वनमक्षिका तु दंशो दंशी तज्जातिरल्पिका ।
तैलाटी वरटा गन्धोली स्याच्चीरी तु चीरुका ॥ १२१५ ॥
झिल्लीका झिल्लिका वर्षकरी भृङ्गारिका च सा ।
पशुस्तिर्यङ्चरिहिंस्रेऽस्मिन्व्यालः श्वापदोऽपि च ॥ १२१६ ॥
हस्ती मतङ्गजगजद्विपकर्यनेकपा मातङ्गवारणमहामृगसामयोनयः ।
स्तम्बेरमद्विरदसिन्धुरनागदन्तिनो दन्तावलः करटिकुञ्जरकुम्भिपीलवः ॥ १२१७ ॥
इभः करेणुर्गर्जोऽस्य स्त्री धेनुका वशापि च ।
भद्रो मन्द्रो मृगो मिश्रश्चतस्रो गजजातयः ॥ १२१८ ॥
कालेऽप्यजातदन्तश्च स्वल्पाङ्गश्चापि मत्कुणः ।
पञ्चवर्षो गजो बालः स्यात्पोतो दशवार्षिकः ॥ १२१९ ॥
विक्को विंशतिवर्षः स्यात्कलभस्त्रिंशदब्दकः ।
यूथनाथो यूथपतिर्मत्ते प्रभिन्नगर्जितौ ॥ १२२० ॥
मदोत्कटे मदकलः समावुद्वान्तनिर्मदौ ।
सज्जितः कल्पितस्तिर्यग्घाती परिणतो गजः ॥ १२२१ ॥
व्यालो दुष्टगजो गम्भीरवेद्यवमताङ्कुशः ।
राजबाह्यस्तूपबाह्यः संनाह्यः समरोचितः ॥ १२२२ ॥
उदग्रदन्नीषादन्तो बहूनां घटना घटा ।
मदो दानं प्रवृत्तिश्च वमथुः करशीकरः ॥ १२२३ ॥
हस्तिनासा करः शुण्डा हस्तोऽस्याग्रं तु पुष्करम् ।
अङ्गुलिः कर्णिका दन्तौ विषाणौ स्कन्ध आसनम् ॥ १२२४ ॥
कर्णमूलं चूलिका स्यादीषिका त्वक्षिकूटकम् ।
अपाङ्गदेशो निर्याणं गण्डस्तु करटः कटः ॥ १२२५ ॥
अवग्रहो ललाटं स्यादारक्षः कुम्भयोरधः ।
कुम्भौ तु शिरसः पिण्डौ कुम्भयोरन्तरं विदुः ॥ १२२६ ॥
वातकुम्भस्तु तस्याधो वाहित्थं तु ततोऽप्यधः ।
वाहित्थाधः प्रतिमानं पुच्छमूलं तु पेचकः ॥ १२२७ ॥
दन्तभागः पुरोभागः पक्षभागस्तु पार्श्वकः ।
पूर्वस्तु जङ्घादिदेशो गात्रं स्यात्पश्चिमोऽपरा ॥ १२२८ ॥
बिन्दुजालं पुनः पद्मं शृङ्खलो निगडोऽन्दुकः ।
हिञ्जीरश्च पादपाशो वारिस्तु गजबन्धभूः ॥ १२२९ ॥
त्रिपदी गात्रयोर्बन्ध एकस्मिन्नवरेऽपि च ।
तोत्त्रं वेणुकमालानं बन्धस्तम्भोऽङ्कुशः शृणिः ॥ १२३० ॥
अपष्ठं त्वङ्कुशस्याग्रं यातमङ्कुशवारणम् ।
निषादिनां पादकर्म यतं वीतं तु तद्द्वयम् ॥ १२३१ ॥
;p{0048}
कक्ष्या दूष्या वरत्रा स्यात्कण्ठबन्धः कलापकः ।
घोटकस्तुरगस्तार्क्ष्यस्तुरंगोऽश्वस्तुरंगमः ॥ १२३२ ॥
गन्धर्वोऽर्वा सप्तिवीती वाहो वाजी हयो हरिः ।
वडवाश्वा प्रसूर्वामी किशोरोऽल्पवया हयः ॥ १२३३ ॥
जवाधिकस्तु जवनो रथ्यो वोढा रथस्य यः ।
आजानेयः कुलीनः स्यात्तत्तद्देशास्तु सैन्धवाः ॥ १२३४ ॥
वनायुजाः पारशीकाः काम्बोजा बाल्हिकादयः ।
विनीतस्तु साधुवाही दुर्विनीतस्तु शूकलः ॥ १२३५ ॥
कश्यः कशार्हो हृद्वक्त्रावर्ती श्रीवृक्षकी हयः ।
पञ्चभद्रस्तु हृत्पृष्ठमुखपार्श्वेषु पुष्पितः ॥ १२३६ ॥
पुच्छोरःखुरकेशास्यैः सितैः स्यादष्टमङ्गलः ।
श्वेते तु कर्ककोकाहौखोङ्गाहः श्वेतपिङ्गले ॥ १२३७ ॥
पीयूषवर्णे सेराहः पीते तु हरियो हये ।
कृष्णवर्णे तु खुङ्गाहः कियाहो लोहितो हयः ॥ १२३८ ॥
आनीलस्तु नीलकोऽथ त्रियूहः कपिलो हयः ।
वोल्लाहस्त्वयमेव स्यापाण्डुकेसरबालधिः ॥ १२३९ ॥
उराहस्तु मनाक्पाण्डुः कृष्णजङ्घो भवेद्यदि ।
सुरूहको गर्दभाभो वोरुखानस्तु पाटलः ॥ १२४० ॥
कुलाहस्तु मनाक्पीतः कृष्णः स्याद्यदि जानुनि ।
उकनाहः पतिरक्तच्छायः स एव तु क्वचित् ॥ १२४१ ॥
कृष्णरक्तच्छविः प्रोक्तः शोणः कोकनदच्छविः ।
हरितः पीतहरितच्छायः स एव हालकः ॥ १२४२ ॥
पङ्गुलः सितकाचाभो हलाहश्चित्रितो हयः ।
ययुरश्वोऽश्वमेधीयः प्रोथमश्वस्य नासिका ॥ १२४३ ॥
मध्यं कश्यं निगालस्तु गल्लोद्देशः खुराः शफाः ।
अथ पुच्छं बालहस्तो लाङ्गूलं लूम वालधिः ॥ १२४४ ॥
अपावृत्तपरावृत्तलुठितानि तु वेल्लिते ।
धोरितं वल्गितं प्लुत्युत्तेजितोत्तेरितानि च ॥ १२४५ ॥
गतयः पञ्च धाराख्यास्तुरंगाणां क्रमादिमाः ।
तत्र धौरितकं धौर्यं धोरणं धोरितं च तत् ॥ १२४६ ॥
बभ्रुकङ्कशिखिक्रोडगतिवद्वग्लितं पुनः ।
अग्रकायसमुल्लासात्कुञ्चितास्यं नतत्रिकम् ॥ १२४७ ॥
प्लुतं तु लङ्घनं पक्षिमृगगत्यनुहारकम् ।
उत्तेजितं रेचितं स्यान्मध्यवेगेन या गतिः ॥ १२४८ ॥
उत्तेरितमुपकण्ठमास्कन्दितकमित्यपि ।
उत्प्लुत्योत्प्लुत्य गमनं कोपादिवाखिलैः पदैः ॥ १२४९ ॥
आश्वीनोऽध्वा स योऽश्वेन दिनेनैकेन गम्यते ।
कवी खलीनं कविका कवियं मुखयन्त्रणम् ॥ १२५० ॥
पञ्चाङ्गी वक्त्रपट्टे तु तलिका तलसारकम् ।
दामाञ्चनं पादपाशः प्रक्षरप्रखरौ समौ ॥ १२५१ ॥
चर्मदण्डे कशा रश्मौ वल्गावक्षेपणी कुशा ।
पर्याणं तु पल्ययनं वीतं फल्गु हयद्विपम् ॥ १२५२ ॥
वेसरोऽश्वतरो वेगसरश्चाथ क्रमेलकः ।
कुलनाशः शिशुनामा शलो भोलिर्मरुप्रियः ॥ १२५३ ॥
मयो महाङ्गो वासन्तो द्विककुद्दुर्गलङ्घनः ।
भूतघ्न उष्ट्रो दाशेरो रवणः कण्टकासनः ॥ १२५४ ॥
दीर्घग्रीवः केलिकीर्णः करभस्तु त्रिहायणः ।
स तु शृङ्खलको दारुमयैः स्यात्पादबन्धनैः ॥ १२५५ ॥
गर्दभस्तु चिरमेही वालेयो रासभः खरः ।
चक्रीवाञ्शङ्कुकर्णोऽथ ऋषभो वृषभो वृषः ॥ १२५६ ॥
वाडवेयः सौरभैयो भद्रः शक्वरशाक्वरौ ।
उक्षानड्वान्ककुद्मान्गौर्बलीवर्दश्च शांकरः ॥ १२५७ ॥
उक्षा तु जातो जातोक्षः स्कन्धिकः स्कन्धवाहकः ।
महोक्षः स्यादुक्षतरो वृद्धोक्षस्तु जरद्गवः ॥ १२५८ ॥
षण्ढतोचित आर्षभ्यः कूटो भग्नविषाणकः ।
इट्वरोगोपतिः षण्ढो गीवृषो मदकोहलः ॥ १२५९ ॥
वत्सः शकृत्करिस्तर्णो दम्यवत्सतरौ समौ ।
नस्योतो नस्तितः षष्ठवाट् तु स्याद्युगपार्श्वगः ॥ १२६० ॥
युगादीनां तु वोढारो युग्यप्रसङ्ग्यशाकटाः ।
स तु सर्वधुरीणः स्यात्सर्वां वहति यो धुरम् ॥ १२६१ ॥
एकधुरीणैकधुरावुभावेकधुरावहे ।
धुरीणधुर्यधौरेयधौरेयधुरंधराः ॥ १२६२ ॥
धूर्वहेऽथ गलिर्दुष्टवृषः शक्तोऽप्यधूर्वहः ।
स्थौरीपृष्ठ्यः पृष्ठवाह्यो द्विदन्षोडन्द्विषड्रदौ ॥ १२६३ ॥
वहः स्कन्धोंऽसकूटं तु ककुदं नैचिकं शिरः ।
विषाणं कुणिका शृङ्गं सास्ना तु गलकम्बलः ॥ १२६४ ॥
;p{0049}
गौः सौरभेयी माहेयी महा सुरभिरर्जुनी ।
उस्राघ्न्या रोहिणी शृङ्गिण्यनड्वाह्यनडुह्युषा ॥ ॥ १२६५ ॥
तम्पा निलिम्पिका तम्बा सा तु वर्णैरनेकधा ।
प्रष्ठौही गर्भिणी वन्ध्या वशा वेहद्वृषोपगा ॥ १२६६ ॥
अवतोका स्रवद्गर्भा वृषाक्रान्ता तु संधिनी ।
प्रौढवत्सा बष्कयिणी धेनुस्तु नवसूतिका ॥ १२६७ ॥
परेष्ठुर्बहुसूतिः स्याद्गृष्टिः सकृत्प्रसूतिका ।
प्रजने काल्योपसर्या सुखदोह्या तु सुव्रता ॥ १२६८ ॥
दुःखदोह्या तु करटा बहुदुग्धा तु वञ्जुला ।
द्रोणदुग्धा द्रोणदुघा पीनोध्नी पीवरस्तनी ॥ १२६९ ॥
पीतदुग्धा तु धेनुष्या संस्थिता दुग्धबन्धकैः ।
नैचिकी तूत्तमा गोषु पलिक्नी बालगर्भिणी ॥ १२७० ॥
समांसमीना तु सा या प्रतिवर्षं प्रजायते ।
स्यादचण्डी तु सुकरा वत्सकामा तु वत्सला ॥ १२७१ ॥
चतुस्त्रेर्हायणी द्व्येकाद्धायन्येकादिवर्षिका ।
आपीनमूधो गोविट् तु गोमयं भूमिलेपनम् ॥ १२७२ ॥
तत्र शुष्के तु गोग्रन्थिः करीषछगणे अपि ।
गवां सर्वं गव्यं व्रजे गोकुलं गोधनं धनम् ॥ १२७३ ॥
प्रजने स्यादुपसरः कीलः पुष्पलकः शिवः ।
बन्धनं दाम संदानं पशुरज्जुस्तु दामनी ॥ १२७४ ॥
अजः स्याच्छगलश्छागश्छगो बस्तः स्तभः पशुः ।
अजा तु च्छागिका मञ्जा सर्वभक्षा गलस्तनी ॥ १२७५ ॥
युवाजो वर्करोऽवौ तु मेषोर्णायुहुडोरणाः ।
उरभ्रो मेण्ढको वृष्णिरेडको रोमशो हुडुः ॥ १२७६ ॥
संफालः शृङ्गिणो भेडो मेषी तु कुररी रुजा ।
जालकिन्यविला वेण्यथेडिक्कः शिशुवाहकः ॥ १२७७ ॥
पृष्ठशृङ्गो वनाजः स्यादविदुग्धे त्ववेः परम् ।
सोढं दूसं मरीसं च कुक्कुरो वक्रवालधिः ॥ १२७८ ॥
अस्थिभुग्भषणः सारमेयः कौलेयकः शुनः ।
शुनिः श्वानो गृहमृगः कुर्कुरो रात्रिजागरः ॥ १२७९ ॥
रसनालिड्रतपराः कीलशायिव्रणान्दुकाः ।
शालावृको मृगदंशः श्वालर्कस्तु स रोगितः ॥ १२८० ॥
विश्वकद्रुस्तु कुशलो मृगव्ये सरमा शुनी ।
विट् चरः शूकरो ग्राम्ये महिषो यमवाहनः ॥ १२८१ ॥
रजस्वलो वाहरिपुर्लुलायः सैरिभो महः ।
धीरस्कन्धः कृष्णशृङ्गो जरन्तो दंशभीरुकः ॥ १२८२ ॥
रक्ताक्षः कासरो हंसकालीतनयलालिकौ ।
अरण्यजेऽस्मिन्गवलः सिंहः कण्ठीरवो हरिः ॥ १२८३ ॥
हर्यक्षः केसरीभारिः पञ्चास्यो नखरायुधः ।
महानादः पञ्चशिखः पारीन्द्रः पत्यरी मृगात् ॥ १२८४ ॥
श्वेतपिङ्गोऽप्यथ व्याघ्रो द्वीपी शार्दूलचित्रकौ ।
चित्रकायः पुण्डरीकस्तरक्षुस्तु मृगादनः ॥ १२८५ ॥
शरभः कुञ्जरारातिरुत्पादकोऽष्टपादपि ।
गवयः स्याद्वनगवो गोसदृक्षोऽश्ववारणः ॥ १२८६ ॥
खड्गी वाध्रीणसः खड्गो गण्डकोऽथ किरः किरिः ।
भूदारः सूकरः कोलो वराहः क्रोडपोत्रिणौ ॥ १२८७ ॥
घोणी घृष्टिः स्तब्धरोमा दंष्ट्री किट्यास्यलाङ्गलौ ।
आखनिकः शिरोमर्मा स्थूलनासो बहुप्रजः ॥ १२८८ ॥
भाल्लूकभालूकर्क्षाच्छभल्लभल्लूकभल्लुकाः ।
सृगालो जम्बुकः फेरुः फेरण्डः फेरवः शिवा ॥ १२८९ ॥
घोरवाशी भूरिमायो गोमायुर्मृगधूर्तकः ।
हूरवो भरुजः क्रोष्टा शिवाभेदेऽल्पके किखिः ॥ १२९० ॥
पृथौ गृण्डिबलोपाकौ कोकस्त्वीहामृगो वृकः ।
अरण्यश्वा मर्कटस्तु कपिः कीशः प्लवंगमः ॥ १२९१ ॥
प्लवंगः प्लवगः शाखामृगो हरिर्वलीमुखः ।
वनौका वानरोऽथासौ गोलाङ्गूलोऽसिताननः ॥ १२९२ ॥
मृगः कुरङ्गः सारङ्गो वातायुहरिणावपि ।
मृगभेदा रुरुन्यङ्कुरङ्कुगोकर्णशम्बराः ॥ १२९३ ॥
चमूरुचीनचमराः समूरैणर्श्यरौहिषाः ।
कदली कन्दली कृष्णसारः पृषतरोहितौ ॥ १२९४ ॥
दक्षिणेर्मा तु स मृगो व्याधैर्यो दक्षिणे क्षतः ।
वातप्रमीर्वातमृगः शशस्तु मृदुलोमकः ॥ १२९५ ॥
शूलोको लोमकर्णोऽथ शल्ये शललशल्यकौ ।
श्वाविच्च तच्छलाकायां शललं शलमित्यपि ॥ १२९६ ॥
;p{0050}
गोधा निहाकागौधेरगौधरौ दुष्टतत्सुते ।
गौधेयोऽन्यत्र मुसली गोधिकागोलिके गृहात् ॥ १२९७ ॥
माणिक्या भित्तिका पल्ली कुड्यमत्स्यो गृहोलिका ।
स्यादञ्जनाधिका हालिन्यञ्जनिका हलाहलः ॥ १२९८ ॥
स्थूलाञ्जनाधिकायां तु ब्राह्मणी रक्तपुच्छका ।
कृकलासस्तु सरटः प्रतिसूर्यः शयानकः ॥ १२९९ ॥
मूषिको मूषको वज्रदशनः खनकोन्दुरौ ।
उन्दुरुर्वृष आखुश्च सूच्यास्यो वृषलोचने ॥ १३०० ॥
छुछुन्दरी गन्धमूष्यां गिरिको बालमूषिका ।
बिडाल ओतुर्मार्जारो ह्रीकुश्च वृषदंशकः ॥ १३०१ ॥
जाहको गात्रसंकोची मण्डली नकुलः पुनः ।
पिङ्गलः सर्पहा बभ्रुः सर्पोऽहिः पवनाशनः ॥ १३०२ ॥
भोगी भुजंगभुजगावुरगो द्विजिह्वव्यालौ भुजंगमसरीसृपदीर्घजिह्वाः ।
काकोदरो विषधरः फणभृत्पृदाकुर्दृक्कर्णकुण्डलिबिलेशयदन्दशूकाः ॥ १३०३ ॥
दर्वीकरः कञ्चुकिचक्रिगूढपात्पन्नगा जिह्मगलेलिहानौ ।
कुम्भीनसाशीविषदीर्घपृष्ठाः स्याद्राजसर्पस्तु भुजंगभोजी ॥ १३०४ ॥
चक्रमण्डल्यजगरः पारीन्द्रो वाहसः शयुः ।
अलगर्दो जलव्यालः समौ राजिलडुण्डुभौ ॥ १३०५ ॥
भवेत्तिलित्सो गोनासो गोनसो घोणसोऽपि च ।
कुक्कुटाहिः कुक्कुटाभो वर्णेन च रवेण च ॥ १३०६ ॥
नागाः पुनः काद्रवेयास्तेषां भोगावती पुरी ।
शेषो नागाधिपोऽनन्तो द्विसहस्राक्ष आलुकः ॥ १३०७ ॥
स च श्यामोऽथवा शुक्लः सितपङ्कजलाञ्छनः ।
वासुकिस्तु सर्पराजः श्वेतो नीलसरोजवान् ॥ १३०८ ॥
तक्षकस्तु लोहिताङ्गः स्वस्तिकाङ्कितमस्तकः ।
महापद्मस्त्वतिशुक्लो दशबिन्दुकमस्तकः ॥ १३०९ ॥
शङ्खस्तु श्वेतो बिभ्राणो रेखामिन्दुसितां गले ।
कुलिकोर्द्धचन्द्रमौलिर्ज्वालाधूमसमप्रभः ॥ १३१० ॥
अथ कम्बलाश्वतरधृतराष्ट्रबलाहकाः ।
इत्यादयोऽपरे नागास्तत्तत्कुलसमुद्भवाः ॥ १३११ ॥
निर्मुक्तो मुक्तनिर्मोकः सविषा निर्विषाश्च ते ।
नागाः स्युर्द्दग्विषा लूनविषास्तु वृश्चिकादयः ॥ १३१२ ॥
व्याघ्रादयो लोमविषा नखविषा नरादयः ।
लालाविषास्तु लूताद्याः कालान्तरविषाः पुनः ॥ १३१३ ॥
मूषिकाद्या दूषीविषं त्ववीर्यमोषधादिभिः ।
कृत्रिमं तु विषं चारं गरश्चोपविषं च तत् ॥ १३१४ ॥
भोगोऽहिकायो दंष्ट्राशीर्दर्वी भोगः फटः स्फटः ।
फणोऽहिकोशे तु निर्ल्वयनी निर्मोककञ्चुकाः ॥ १३१५ ॥
विहगो विहंगमखगौ पतगो विहंगः शकुनिः शकुन्तशकुनौ विवयः शकुन्ताः ।
नभसंगमो विकिरपत्त्ररथौ विहायो द्विजपक्षिविष्किरपतत्रिपतत्पतङ्गाः ॥ १३१६ ॥
पित्सन्नीडाण्डजोगौकाश्चञ्चुश्चञ्चू सृपाटिका ।
त्रोटिश्च पत्त्रं पतत्रं पिच्छं वाजस्तनूरुहम् ॥ १३१७ ॥
पक्षो गरुच्छदश्चापि पक्षमूलं तु पक्षतिः ।
प्रडीनोड्डीनसंडीनडयनानि नभोगतौ ॥ १३१८ ॥
पेशी कोशोऽण्डे कुलायो नीडे केकी तु सर्पभुक् ।
मयूरबर्हिणौ नीलकण्ठो मेघसुहृच्छिखी ॥ १३१९ ॥
शुक्लापाङ्गोऽस्य वाक्केका पिच्छं बर्हं शिखण्डकः ।
प्रचलाकः कलापश्च मेचकश्चन्द्रकः समौ ॥ १३२० ॥
वनप्रियः परभृतस्ताम्राक्षः कोकिलः पिकः ।
कलकण्ठः काकपुष्टः काकोऽरिष्टः सकृत्प्रजः ॥ १३२१ ॥
आत्मघोषश्चिरजीवी घूकारिः करटो द्विकः ।
एकदृग्बलिभुग्ध्वाङ्क्षो मौकुलिर्वायसोऽन्यभृत् ॥ १३२२ ॥
वृद्धद्रोणदग्धकृष्णपर्वतेभ्यस्त्वसौ परः ।
वनाश्रयश्च काकोलो मद्गुस्तु जलवायसः ॥ १३२३ ॥
घूके निशाटः काकारिः कौशिकोलूकपेचकाः ।
दिवान्धोऽथ निशावेदी कुक्कुटश्चरणायुधः ॥ १३२४ ॥
कृकवाकुस्ताम्रचूडो विवृताक्षः शिखण्डिकः ।
हंसाश्चक्राङ्गवक्राङ्गमानसौकः सितच्छदाः ॥ १३२५ ॥
;p{0051}
राजहंसास्त्वमी चञ्चुचरणैरतिलोहितैः ।
मल्लिकाक्षास्तु मलिनैर्धार्तराष्ट्राः सितेतरैः ॥ १३२६ ॥
कदम्बास्तु कलहंसाः पक्षैः स्यादतिधूसरैः ।
वारला वरला हंसी वारटा वरटा च सा ॥ १३२७ ॥
दार्वाघाटः शतपत्त्रः खञ्जरीटस्तु खञ्जनः ।
सारसस्तु लक्ष्मणः स्यात्पुष्कराख्यः कुरंकरः ॥ १३२८ ॥
सारसी लक्ष्मणाथ क्रुङ्क्रौञ्चे चाषे किकीदिविः ।
चातकः स्तोकको वप्पीहः सारङ्गो नभोम्बुपः ॥ १३२९ ॥
चक्रवाको रथाङ्गाह्वः कोको द्वन्द्वचरोऽपि च ।
टिट्टिभस्तु कटुक्वाण उत्पादशयनश्च सः ॥ १३३० ॥
चटको गृहबलिभुक्कलविङ्कः कुविङ्ककः ।
तस्य योषित्तु चटका स्त्र्यपत्ये चटका तयोः ॥ १३३१ ॥
पुमपत्ये चाटकैरो दात्यूहे कालकण्टकः ।
जलरङ्कुर्जलरञ्जो बके कह्वो बकोटवत् ॥ १३३२ ॥
बलाहकः स्याद्बलाको बलाका बिसकण्ठिका ।
भृङ्गः कलिङ्गो धूम्याटः कङ्कस्तु कमनच्छदः ॥ १३३३ ॥
लोहपृष्ठो दीर्घपादः कर्कटः स्कन्धमल्लकः ।
चिल्लः शकुनिरातापी श्येनः पत्त्री शशादनः ॥ १३३४ ॥
दाक्षाय्यो दूरदृग्गृध्रोऽथोत्क्रोशो मत्स्यनाशनः ।
कुररः कीरस्तु शुको रक्तपादः फलादनः ॥ १३३५ ॥
शारिका तु पीतपादा गोराटी गोकिराटिका ।
स्याच्चर्मचटकायां तु जतुका जिनपत्त्रिका ॥ १३३६ ॥
वल्गुलिका मुखविष्टा परोष्णी तैलपायिका ।
कर्करेटुः करेटुत्स्यात्करटुः कर्कराटुकः ॥ १३३७ ॥
अतिराटिः शरारिः स्यात्कृकणक्रकरौ समौ ।
भासे शकुन्तः कोयष्टौ शिखरी जलकुक्कुभः ॥ १३३८ ॥
पारावतः कलरवः कपोतो रक्तलोचनः ।
ज्योत्स्नाप्रिये चलचञ्चुचकोरविषसूचकाः ॥ १३३९ ॥
जीवंजीवस्तु गुन्द्रालो विषदर्शनमृत्युकः ।
व्याघ्राटस्तु भरद्वाजः प्लवस्तु गात्रसंप्लवः ॥ १३४० ॥
तित्तिरिस्तु खरकोणो हारीतस्तु मृदङ्कुरः ।
कारण्डवस्तु मरुलः सुगृहश्चञ्चुसूचिकः ॥ १३४१ ॥
कुम्भकारकुक्कुटस्तु कुक्कुभः कुहकस्वनः ।
पक्षिणा येन गृह्यन्ते पक्षिणोऽन्ये स दीपकः ॥ १३४२ ॥
छेका गृह्याश्च ते गेहासक्ता ये मृगपक्षिणः ।
मत्स्यो मीनः पृथुरोमा झषो वैसारिणोऽण्डजः ॥ १३४३ ॥
संघचारी स्थिरजिह्व आत्माशी स्वकुलक्षयः ।
विसारः शकली शल्की शंबरोऽनिमिषस्तिमिः ॥ १३४४ ॥
सहस्रदंष्ट्रे वादालः पाठीने चित्रवल्लिकः ।
शकुले स्यात्कलकोऽथ गडकः शकुलार्भकः ॥ १३४५ ॥
उलूपी शिशुके प्रोष्ठी शफरः श्वेतकोलके ।
नलमीनश्चिलिचिमो मत्स्यराजस्तु रोहितः ॥ १३४६ ॥
मद्गुरस्तु राजशृङ्गः शृङ्गी तु मद्गुरप्रिया ।
क्षुद्राण्डमत्स्यजातं तु पोताधानं जलाण्डकम् ॥ १३४७ ॥
महामत्स्यास्तु चीरल्लितिमिंगिलगिलादयः ।
अथ यादांसि नक्राद्या हिंसका जलजन्तवः ॥ १३४८ ॥
नक्रः कुम्भीर आलास्यः कुम्भी महामुखोऽपि च ।
तालुजिह्वः शङ्खमुखो गोमुखो जलसूकरः ॥ १३४९ ॥
शिशुमारस्त्वम्बुकूर्म उष्णवीर्यो महावसः ।
उद्रस्तु जलमार्जारः पानीयनकुलो वसी ॥ १३५० ॥
ग्राहे तन्तुस्तन्तुनागोऽवहारो नागतन्तुणौ ।
अन्येऽपि यादोभेदाः स्युर्बहवो मकरादयः ॥ १३५१ ॥
कुलीरः कर्कटः पिङ्गचक्षुः पार्श्वोदरप्रियः ।
द्विधागतिः षोडशांङ्घ्रिः कुरचिल्लो बहिश्चरः ॥ १३५२ ॥
कच्छपः कमठः कूर्मः क्रोडपादश्चतुर्गतिः ।
पञ्चाङ्गुप्तदौलेयौ जीवथः कच्छपी दुली ॥ १३५३ ॥
मण्डूके हरिशालूरप्लवभेकप्लवंगमाः ।
वर्षाभूः प्लवगः शालुरजिह्वव्यङ्गदर्दुराः ॥ १३५४ ॥
स्थले नरादयो ये तु ते जले जलपूर्वकाः ।
अण्डजाः पक्षिसर्पाद्याः पोतजाः कुञ्जरादयः ॥ १३५५ ॥
रसजा मद्यकीटाद्या नृगवाद्या जरायुजाः ।
यूकाद्याः स्वेदजा मत्स्यादयः संमूर्च्छनोद्भवाः ॥ १३५६ ॥
;p{0052}
उद्भिदः खञ्जनाश्चोपपादुका देवनारकाः ।
रसयोनय इत्यष्टावुद्भिदुद्भिज्जमुद्भिदम् ॥ १३५७ ॥
;c{इत्याचार्यहेमचन्द्रविरचितायामभिधानचिन्तामणौ नाममालायां तिर्यक्काण्डश्चतुर्थः ॥ ४ ॥}
;k{नरककाण्डः}
स्युर्नारकास्तु परेतप्रेतयात्यातिवाहिकाः ।
आजूर्विष्टिर्यातना तु कारणा तीव्रदेवना ॥ १३५८ ॥
नरकस्तु नारकः स्यान्निरयो दुर्गतिश्च सः ।
घनोदधिघनवाततनुवातनभःस्थिताः ॥ १३५९ ॥
रत्नशर्करावालुकापङ्कधूमतमःप्रभाः ।
महातमःप्रभा चेत्यधोधो नरकभूमयः ॥ १३६० ॥
क्रमात्पृथुतराः सप्ताथ त्रिंशत्पञ्चविंशतिः ।
पञ्च पञ्चदश त्रीणि लक्षाण्यूनं च पञ्चभिः ॥ १३६१ ॥
लक्षं पञ्चैव नरकावासाः सीमन्तकादयः ।
एतासु स्युः क्रमेणाथ पातालं वडवामुखम् ॥ १३६२ ॥
बलिवेश्माधोभुवनं नागलोको रसातलम् ।
रन्ध्रं बिलं निर्व्यथनं कुहरं शुषिरं शुषिः ॥ १३६३ ॥
छिद्रं रोपं विवरं च निम्नं रोकं वपान्तरम् ।
गर्तश्वभ्रावटागाधदरास्तु विवरे भुवः ॥ १३६४ ॥
;c{इत्याचार्यहेमचन्द्रविरचितायामभिधानचिन्तामणौ नाममालायां नरककाण्डः पञ्चमः ॥ ५ ॥}
;k{सामान्यकाण्डः}
स्याल्लोको विष्टपं विश्वं भुवनं जगती जगत् ।
जीवाजीवाधारक्षेत्रं लोकोऽलोकस्ततोऽन्यथा ॥ १३६५ ॥
क्षेत्रज्ञ आत्मा पुरुषश्चेतनः स पुनर्भवी ।
जीवः स्यादसुमान्सत्वं देहभृज्जन्युजन्तवः ॥ १३६६ ॥
उत्पत्तिर्जन्मजनुषी जननं जनिरुद्भवः ।
जीवेऽसुजीवितप्राणा जीवातुर्जीवनौषधम् ॥ १३६७ ॥
श्वासस्तु श्वसितं सोऽन्तर्मुख उच्छ्वास आहारः ।
आनो बहिर्मुखस्तु स्यान्निःश्वासः पान एतनः ॥ १३६८ ॥
आयुर्जीवितकालोऽन्तःकरणं मानसं मनः ।
हृच्चेतो हृदयं चित्तं स्वान्तं गूढपथोच्चले ॥ १३६९ ॥
मनसः कर्म संकल्पः स्यादथो शर्मनिर्वृतिः ।
सातं सौख्यं सुखं दुःखं त्वसुखं वेदना व्यथा ॥ १३७० ॥
पीडा बाधार्तिराभीलं कृच्छ्रं कष्टं प्रसूतिजम् ।
आमनस्यं प्रगाढं स्यादाधिः स्यान्मानसी व्यथा ॥ १३७१ ॥
सपत्त्राकृतिनिष्पत्त्राकृती त्वत्यन्तपीडने ।
क्षुज्जाठराग्निजा पीडा व्यापादो द्रोहचिन्तनम् ॥ १३७२ ॥
उपज्ञा ज्ञानमाद्यं स्याच्चर्चा संख्या विचारणा ।
वासना भावना संस्कारोऽनुभूताद्यविस्मृतिः ॥ १३७३ ॥
निर्णयो निश्चयोऽन्तः संप्रधारणा समर्थनम् ।
अविद्याहंमत्यज्ञाने भ्रान्तिर्मिथ्यामतिर्भ्रमः ॥ १३७४ ॥
संदेहद्वापरारेका विचिकित्सा तु संशयः ।
परभागो गुणोत्कर्षो दोषे त्वादीनवाश्रवौ ॥ १३७५ ॥
स्वाद्रूपं लक्षणं भावश्चात्मप्रकृतिरीतयः ।
सहजो रूपतत्त्वं च धर्मः सर्गो निसर्गवत् ॥ १३७६ ॥
शीलं सतत्त्वं संसिद्धिरवस्था तु दशा स्थितिः ।
स्नेहः प्रीतिः प्रेम हार्दे दाक्षिण्यं त्वनुकूलता ॥ १३७७ ॥
विप्रतिसारोऽनुशयः पश्चात्तापोऽनुतापश्च ।
अवधानसमाधानप्रणिधानानि तु समाधौ स्युः ॥ १३७८ ॥
धर्मः पुण्यं वृषः श्रेयः सुकृते नियतौ विधिः ।
दैवं भाग्यं भागधेयं दिष्टं चायस्तु तच्छुभम् ॥ १३७९ ॥
अलक्ष्मीर्निर्ऋतिः कालकर्णिका स्यादथाशुभम् ।
दुष्कृतं दुरितं पापमेनः पाप्मा च पातकम् ॥ १३८० ॥
किल्बिषं कलुषं किण्वं कल्मषं वृजिनं तमः ।
अंहः कल्कमघं पङ्क उपाधिर्धर्मचिन्तनम् ॥ १३८१ ॥
त्रिवर्गा धर्मकामार्थाश्चतुर्वर्गः समोक्षकाः ।
बलतूर्याश्चतुर्भद्रं प्रमादोऽनवधानता ॥ १३८२ ॥
छन्दोऽभिप्राय आकूतं मतभावाशया अपि ।
हृषीकमक्षं करणं स्रोतः खं विषयीन्द्रियम् ॥ १३८३ ॥
बुद्धीन्द्रियं स्पर्शनादि पाण्यादि तु क्रियेन्द्रियम् ।
स्पर्शादयस्त्विन्द्रियार्था विषया गोचरा अपि ॥ १३८४ ॥
;p{0053}
शीते तुषारः शिशिरः सुशीमः शीतलो जडः ।
हिमोऽथोष्मे तिग्मस्तीक्ष्णस्तीव्रश्चण्डः खरः पटुः ॥ १३८५ ॥
कोष्णः कवोष्णः कदुष्णो मन्दोष्णश्चेषदुष्णवत् ।
निष्ठुरः कस्खटः क्रूरः परुषः कर्कशः खरः ॥ १३८६ ॥
दृढः कठोरः कठिनो जरठः कोमलः पुनः ।
मृदुलो मृदुसोमालसुकुमारा अकर्कशः ॥ १३८७ ॥
मधुरस्तु रसज्येष्ठो गुल्यः स्वादुर्मधूलकः ।
अम्लस्तु पाचनो दन्तशठोऽथ लवणं सरः ॥ १३८८ ॥
सर्वरसोऽथ कटुः स्यादोषणो मुखशोधनः ।
वक्त्रभेदी तु तिक्तोऽथ कषायस्तुवरो रसाः ॥ १३८९ ॥
गन्धो जनमनोहारी सुरभिर्घ्राणतर्पणः ।
समाकर्षी तु निर्हारी स आमोदो विदूरगः ॥ १३९० ॥
विमर्दोत्थः परिमलोऽथामोदी मुखवासनः ।
इष्टगन्धः सुगन्धिश्च दुर्गन्धः पूतिगन्धिकः ॥ १३९१ ॥
आमगन्धि तु विस्रं स्याद्वर्णाः श्वेतादिका अमी ।
श्वेतः श्येतः सितः शुक्लो हरिणो विशदः शुचिः ॥ १३९२ ॥
अवदातगौरशुभ्रवलक्षधवलार्जुनाः ।
पाण्डुरः पाण्डरः पाण्डुरीषत्पाण्डुस्तु धूसरः ॥ १३९३ ॥
कापोतस्तु कपोताभः पीतस्तु सितरञ्जनः ।
हारिद्रः पीतलो गौरः पीते नीलः पुनर्हरित् ॥ १३९४ ॥
पालाशो हरितस्तालकाभो रक्तस्तु रोहितः ।
माञ्जिष्ठो लोहितः शोणः श्वेतरक्तस्तु पाटलः ॥ १३९५ ॥
अरुणो बालसंध्याभः पीतरक्तस्तु पिञ्जरः ।
कपिलः पिङ्गलः श्यावः पिशङ्गः कपिशो हरिः ॥ १३९६ ॥
बभ्रुः कद्रुः कडारश्च पिङ्गे कृष्णस्तु मेचकः ।
स्याद्रामः श्यामलः श्यामः कालो नीलोऽसितः शितिः ॥ १३९७ ॥
रक्तश्यामे पुनर्धूम्रधूमलावथ कर्बुरः ।
किर्मीर एतः शबलश्चित्रकल्माषचित्रलाः ॥ १३९८ ॥
शब्दो निनादो निर्घोषः स्वानो ध्वानः स्वरो ध्वनिः ।
निर्ह्रादो निनदो ह्रादो निस्वानो निस्वनः स्वनः ॥ १३९९ ॥
रवो नादः स्वनिर्घोषः संव्याङ्भ्यो राव आरवः ।
क्वणनं निक्वणः क्वाणो निक्वाणश्च क्वणो रणः ॥ १४०० ॥
षड्ज ऋषभगान्धारा मध्यमः पञ्चमस्तथा ।
धैवतो निषधः सप्त तन्त्रीकण्ठोद्भवाः स्वराः ॥ १४०१ ॥
ते मन्द्रमध्यताराः स्युरुरःकण्ठशिरोद्भवाः ।
रुदितं क्रन्दितं कुष्टं तदपुष्टं तु गह्वरम् ॥ १४०२ ॥
शब्दो गुणानुरागोत्थः प्रणादः सीत्कृतं नृणाम् ।
पर्दनं गुदजे शब्दे कर्दनं कुक्षिसंभवे ॥ १४०३ ॥
क्ष्वेडा तु सिंहनादोऽथ क्रन्दनं सुभटध्वनिः ।
कोलाहलः कलकलस्तुमुलो व्याकुलो रवः ॥ १४०४ ॥
मर्मरो वस्रपत्रादेर्भूषणानां तु शिञ्जितम् ।
हेषा ह्रेषा तुरंगाणां गजानां गर्जबृंहिते ॥ १४०५ ॥
विस्फारो धनुषां हंभारम्भे गोर्जलदस्य च ।
स्तनितं गर्जितं गर्जिः स्वनितं रसितादि च ॥ १४०६ ॥
कूजितं स्याद्विहंगानां तिरश्चां रतवाशिते ।
वृकस्य रेषणं रेषा बुक्कनं भषणं शुनः ॥ १४०७ ॥
पीडितानां तु कणितं मणितं रतकूजितम् ।
प्रक्वाणः प्रक्वणस्तन्त्र्या मर्दलस्य तु गुन्दलः ॥ १४०८ ॥
क्षीजनं तु कीचकानां भेर्या नादस्तु दुर्दुरः ।
तारोऽत्युच्चैर्ध्वनिर्मन्द्रो गम्भीरो मधुरः कलः ॥ १४०९ ॥
काकली तु कलः सूक्ष्म एकतालो लयानुगः ।
काकुर्ध्वनिविकारः स्यात्प्रतिश्रुत्तु प्रतिध्वनिः ॥ १४१० ॥
संघाते प्रकरौघवारनिकरव्यूहाः समूहश्चयः
संदोहः समुदायराशिविसरव्राताः कलापो व्रजः ।
कूटं मण्डलचक्रवालपटलस्तोमा गणः पेटकं
वृन्दं चक्रकदम्बके समुदयः पुञ्जोत्करौ संहतिः ॥ १४११ ॥
समवायो निकुरम्बं जालं निवहसंचयौ ।
जातं तिरश्चां तद्यूथं संघसार्थौ तु देहिनाम् ॥ १४१२ ॥
कुलं तेषां सजातीनां निकायस्तु सधर्मिणाम् ।
वर्गस्तु सदृशां स्कन्धो नरकुञ्जरवाजिनाम् ॥ १४१३ ॥
;p{0054}
ग्रामो विषयशब्दास्त्रभूतेन्द्रियगुणाद्व्रजे ।
समजस्तु पशूनां स्यात्समाजस्त्वन्यदेहिनाम् ॥ १४१४ ॥
शुकादीनां गणे शौकमायूरतैत्तिरादयः ।
भिक्षादेर्भैक्षसाहस्रगार्भिणयौवतादयः ॥ १४१५ ॥
गोत्रार्थप्रत्ययान्तानां स्युरौपगविकादयः ।
उक्षादेरौक्षक मानुष्यकं वार्द्धकमौष्ट्रकम् ॥ १४१६ ॥
स्याद्राजपुत्रकं राजन्यकं राजकमाजकम् ।
वात्सकौरभ्रके कावचिकं कवचिनामपि ॥ १४१७ ॥
हास्तिकं तु हस्तिनां स्यादापूपिकाद्यचेतसाम् ।
धेनूनां धैनुकं धेन्वन्तानां गौधेनुकादयः ॥ १४१८ ॥
केदारकं कैदारकं कैदार्यमपि तद्गणे ।
ब्राह्मणादेर्ब्राह्मण्यं माणव्यं वाडव्यमित्यपि ॥ १४१९ ॥
गणिकानां तु गाणिक्यं केशानां कैश्यकैशिके ।
अश्वानामश्वमश्वीयं पर्शूनां पार्श्वमप्यथ ॥ १४२० ॥
वातूलवात्ये वातानां गव्यागोत्रे पुनर्गवाम् ।
पाश्याखल्यादि पाशादेः खलादेः खलिनीनिभाः ॥ १४२१ ॥
जनता बन्धुता ग्रामता गजता सहायता ।
जनादीनां रथानां तु स्याद्रथ्या रथकट्यया ॥ १४२२ ॥
राज्ञिर्लेखा तती वीथी मालाल्यावलिपङ्क्तयः ।
धोरणीश्रेण्युभौ तु द्वौ युगलं द्वितयं द्वयम् ॥ १४२३ ॥
युगं द्वैतं यमं द्वन्द्वं युग्मं यमलयामले ।
पशुभ्यो गोयुगं युग्मपरं षट्त्वे तु षड् गवम् ॥ १४२४ ॥
परश्शताद्यास्ते येषां परा संख्या शतादिकात् ।
प्राज्यं प्रभूतं प्रचुरं बहुलं बहु पुष्कले ॥ १४२५ ॥
भूयिष्ठं पुरुहं भूयो भूर्यदभ्रं पुरु स्फिरम् ।
स्तोकं क्षुल्लं तुच्छमल्पं दभ्राणुतलिनानि च ॥ १४२६ ॥
तनु क्षुद्रं कृशं सूक्ष्मं पुनः श्लक्ष्णं च पेलवम् ।
त्रुटौ मात्रा लवो लेशः कणो ह्रस्वं पुनर्लघु ॥ १४२७ ॥
अत्यल्पेऽल्पिष्ठमल्पीयः कणीयोऽणीय इत्यपि ।
दीर्घायते समे तुङ्गमुच्चमुन्नतमुद्धुरम् ॥ १४२८ ॥
प्रांशूच्छ्रितमुदग्रं च न्यङ्नीचं ह्रस्वमन्थरे ।
खर्वं कुब्जं वामनं च विशालं तु विशङ्कटम् ॥ १४२९ ॥
पृथूरु पृथुलं व्यूढं विकटं विपुलं बृहत् ।
स्फारं वरिष्ठं विस्तीर्णं ततं बहु महद्गुरुः ॥ १४३० ॥
दैर्घ्यमायाम आनाह आरोहस्तु समुच्छ्रयः ।
उत्सेध उदयोच्छ्रायौ परिणाहो विशालता ॥ १४३१ ॥
प्रपञ्चाभोगविस्तारव्यामाः शब्दे स विस्तरः ।
समासस्तु समाहारः संक्षेपः संग्रहोऽपि च ॥ १४३२ ॥
सर्वं समस्तमन्यूनं समग्रं सकलं समम् ।
विश्वाशेषाखण्डकृत्स्नन्यक्षाणि निखिलाखिले ॥ १४३३ ॥
खण्डेऽर्धशकले भित्तं नेमशल्कदलानि च ।
अंशो भागश्च वण्टरः स्यात्पादस्तु तुरीयकः ॥ १४३४ ॥
मलिनं कच्चरं म्लानं कश्मलं च मलीमसम् ।
पवित्रं पावनं पूतं पुण्यं मेध्यमथोज्ज्वलम् ॥ १४३५ ॥
विमलं विशदं वीध्रमवदातमनाविलम् ।
विशुद्धं शुचि चोक्षं तु निःशोध्यमनवस्करम् ॥ १४३६ ॥
निर्णिक्तं शोधितं मृष्टं धौतं क्षालितमित्यपि ।
संमुखीनमभिमुखं पराचीनं पराङ्मुखम् ॥ १४३७ ॥
मुख्यं प्रकृष्टं प्रमुखं प्रबर्हं वर्यं वरेण्यं प्रवरं पुरोगम् ।
अनुत्तरं प्राग्रहरं प्रवेकं प्रधानमग्रेसरमुत्तमाग्रे ॥ १४३८ ॥
ग्रामण्यग्रण्यग्रिमजात्याग्र्यानुत्तमान्यनवरार्ध्यवरे ।
प्रेष्ठपरार्ध्यपराणि श्रेयसि तु श्रेष्ठसत्तमे पुष्कलवत् ॥ १४३९ ॥
स्युरुत्तरपदे व्याघ्रपुंगवर्षभकुञ्जराः ।
सिंहशार्दूलनागाद्यास्तल्लजश्च मतल्लिका ॥ १४४० ॥
मचर्चिका प्रकाण्डोद्घौ प्रशस्यार्थप्रकाशकाः ।
गुणोपसर्जनोपाग्र्याण्यप्रधानेऽधमं पुनः ॥ १४४१ ॥
निकृष्टमणकं गर्ह्यमवद्यं काण्डकुत्सिते ।
अपकृष्टं प्रतिकृष्टं याप्यं रेफोऽवमं ब्रुवम् ॥ १४४२ ॥
खेटं पापमपशदं कुपूयं चेलमर्व च ।
तदासेचनकं यस्य दर्शनादॄग्न तृप्यति ॥ १४४३ ॥
;p{0055}
चारु हारि रुचिरं मनोहरं वल्गु कान्तमभिरामबन्धुरे ।
वामरुच्यसुषमाणि शोभनं मञ्जुमञ्जुलमनोरमाणि च ॥ १४४४ ॥
साधुरम्यमनोज्ञानि पेशलं हृद्यसुन्दरे ।
काम्यं कम्रं कमनीयं सौम्यं च मधुरं प्रियम् ॥ १४४५ ॥
व्युष्टिः फलमसारं तु फल्गु शून्यं तु रिक्तकम् ।
शुन्यं तुच्छं वशिकं च निबिडं तु निरन्तरम् ॥ १४४६ ॥
निविरीसं घनं सान्द्रं नीरन्ध्रं बहलं दृढम् ।
गाढमविरलं चाथ विरलं तनु पेलवम् ॥ १४४७ ॥
नवं नवीनं सद्यस्कं प्रत्यग्रं नूत्ननूतने ।
नव्यं चाभिनवे जीर्णे पुरातनं चिरंतनम् ॥ १४४८ ॥
पुराणं प्रतनं प्रत्नं जरन्मूर्तं तु मूर्तिमत् ।
उच्चावचं नैकभेदमतिरिक्ताधिके समे ॥ १४४९ ॥
पार्श्वं समीपं सविधं समीपाभ्याशंसवेशान्तिकसंनिकर्षः ।
सदेशमभ्यग्रसनीडसंनिधानान्युपान्तं निकटोपकण्ठे ॥ १४५० ॥
संनिकृष्टसमर्यादाभ्यर्णान्यासन्नसंनिधी ।
अव्यवहितेऽनन्तरं संसक्तमपटान्तरम् ॥ १४५१ ॥
नेदिष्ठमन्तिकतमं विप्रकृष्टपरे पुनः ।
दूरेऽतिदूरे दविष्ठं दवीयोऽथ सनातनम् ॥ १४५२ ॥
शाश्वतानश्वरे नित्यं ध्रुवं स्थेयस्त्वतिस्थिरम् ।
स्थास्नु स्थेष्ठं तत्कूटस्थं कालव्याप्येकरूपतः ॥ १४५३ ॥
स्थावरं तु जङ्गमान्यज्जङ्गमं तु त्रसं चरम् ।
चराचरं जगदिङ्गं चरिष्णुश्चाथ चञ्चलम् ॥ १४५४ ॥
तरलं कम्पनं कम्प्रं परिप्लवचलाचले ।
चटुलं चपलं लोलं चलं पारिप्लवास्थिरे ॥ १४५५ ॥
ऋजावजिह्मप्रगुणाववाग्रेऽवनतानते ।
कुञ्चितं नतमाविद्धं कुटिले वक्रवेल्लिते ॥ १४५६ ॥
वृजिनं भङ्गुरं भुग्नमरालं जिह्ममूर्मिमत् ।
अनुगेऽनुपदान्वक्षान्वञ्च्येकाक्येक एककः ॥ १४५७ ॥
एकत्तानायनसर्गाग्राण्यैकाग्रं च तद्गतम् ।
अनन्यवृत्यैकायतनगतं चाथाद्यमादिमम् ॥ १४५८ ॥
पौरस्त्यं प्रथमं पूर्वमादिरग्रमथान्तिमम् ।
जघन्यमन्त्यं चरममन्तपाश्चात्यपश्चिमे ॥ १४५९ ॥
मध्यमं माध्यमं मध्यमीयं माध्यंदिनं च तत् ।
अभ्यन्तरमन्तरालं विचाले मध्यमान्तिरे ॥ १४६० ॥
तुल्यः समानः सदृक्षः सरूपः सदृशः समः ।
साधारणसधर्माणौ सवर्णः संनिभः सदृक् ॥ १४६१ ॥
स्युरुत्तरपदे प्रख्यः प्रकारः प्रतिमो निभः ।
भूतरूपोपमाः काशः संनीप्रप्रतीतः परः ॥ १४६२ ॥
औपम्यमनुकारोऽनुहारः साम्यं तुलोपमा ।
कक्षोपमानमर्चा तु प्रतर्मायातना निधिः ॥ १४६३ ॥
छाया छन्दः कायो रूपं बिम्बं मानकृती अपि ।
सूर्मी स्थूणायः प्रतिमा हरिणी स्याद्धिरण्मयी ॥ १४६४ ॥
प्रतिकूलं तु विलोममपसव्यमपष्ठुरम् ।
वामं प्रसव्यं प्रतीपं प्रतिलोममपष्टु च ॥ १४६५ ॥
वामं शरीरेऽङ्गं सव्यमपसव्यं तु दक्षिणम् ।
अवाधोच्छृङ्खलोद्दामा नियन्त्रितमनर्गलम् ॥ १४६६ ॥
निरङ्कुशे स्फुटे स्पष्टं प्रकाशं प्रकटोल्बणे ।
व्यक्तं वर्तुलं तु वृत्तं निस्तलं परिमण्डलम् ॥ १४६७ ॥
बन्धुरं तून्नतानतं स्थपुटं विषमोन्नतम् ।
अन्यदन्यतरद्भिन्नं त्वमेकमितरच्च तत् ॥ १४६८ ॥
करम्बः कबरो मिश्रः संपृक्तः खचितः समाः ।
विविधस्तु बहुविधो नानारूपः पृथग्विधः ॥ १४६९ ॥
त्वरितं सत्वरं तूर्णं शीघ्रं क्षिप्रं द्रुतं लघु ।
चपलविलम्बिते च झम्पा संपातपाटवम् ॥ १४७० ॥
अनारतं त्वविरतं संसक्तं सततानिशे ।
नित्यानवरताजस्रासक्ताश्रान्तानि संततम् ॥ १४७१ ॥
साधारणं तु सामान्यं दृढसंधि तु संहतम् ।
कलि गहने संकीर्णे तु संकुलमाकुलम् ॥ १४७२ ॥
;p{0056}
कीर्णमाकीर्णं च पूर्णे त्वाचितं छन्नपूरिते ।
भरितं निचितं व्याप्तं प्रत्याख्याते निराकृतम् ॥ १४७३ ॥
प्रत्यादिष्टं प्रतिक्षिप्तमपविद्धं निरस्तवत् ।
परिक्षिप्ते वलयितं निवृत्तं परिवेष्टितम् ॥ १४७४ ॥
परिस्कृतं परीतं च त्यक्तं तूत्सृष्टमुज्झितम् ।
धूतं हीनं विधूतं च विन्नं वित्तं विचारिते ॥ १४७५ ॥
अवकीर्णे त्ववध्वस्तं संवीतं रुद्धमावृतम् ।
संवृतं पिहितं छन्नं स्थगित चापवारितम् ॥ १४७६ ॥
अन्तर्हितं तिरोहितमन्तर्धिस्त्वपवारणम् ।
छदनं व्यवधान्तर्धापिधानस्थगनानि च ॥ १४७७ ॥
व्यवधानं तिरोधानं दर्शितं तु प्रकाशितम् ।
आविष्कृतं प्रकटितमुच्चण्डं त्ववलम्बितम् ॥ १४७८ ॥
अनादृतमवाज्ज्ञातं मानितं गणितं मतम् ।
रीढावज्ञावहेलान्यसूर्क्षणं चाप्यनादरे ॥ १४७९ ॥
उन्मूलितमावर्हितं स्यादुत्पाटितमुद्धृतम् ।
प्रेङ्खोलितं तरलितं लुलितं प्रेङ्खितं धुतम् ॥ १४८० ॥
चलितं कम्पितं धूतं वेल्लितान्दोलिते अपि ।
दोलाप्रेङ्खोलनं प्रेङ्खा फाण्टं कृतमयत्नतः ॥ १४८१ ॥
अधःक्षिप्तं न्यञ्चितं स्यादूर्ध्वक्षिप्तमुदञ्चितम् ।
नुन्ननुत्तास्तनिष्ठ्यूतान्याविद्धं क्षिप्तमीरितम् ॥ १४८२ ॥
समे दिग्धलिप्ते रुग्णभुग्ने रूषितगुण्डिते ।
गूढगुप्ते च मुषितमूषिते गुणिताहते ॥ १४८३ ॥
स्यान्निशातं शितं शातं निशितं तेजितं क्ष्णुतम् ।
वृत्ते तु वृत्तवावृत्तौ ह्रीतह्रीणौ तु लज्जिते ॥ १४८४ ॥
संगूढः स्यात्संकलिते संयोजित उपाहिते ।
पक्वे परिणतं पाके क्षीराज्यहविषां शृतम् ॥ १४८५ ॥
निष्पक्वं क्वथिते प्लुष्टप्रुष्टदग्धेषिताः समाः ।
तनूकृते त्वष्टतष्टौ विद्धे छिद्रितवेधितौ ॥ १४८६ ॥
सिद्धे निर्वृत्तनिष्पन्नौ विलीने विद्रतद्रुतौ ।
उतं प्रोते स्यूतमूतमुतं च तन्तुसंतते ॥ १४८७ ॥
पादितं दारितं भिन्ने विदरः स्फुटनं भिदा ।
अङ्गीकृतं प्रतिज्ञातमूरीकृतोररीकृते ॥ १४८८ ॥
संश्रुतमभ्युपगतमुररीकृतमाश्रुतम् ।
संगीर्णं प्रतिश्रुतं च छिन्ने लूनं छितं दितम् ॥ १४८९ ॥
छेदितं खण्डितं वृक्णं कृत्तं प्राप्तं तु भावितम् ।
लब्धमासादितं भूतं पतिते गलितं च्युतम् ॥ १४९० ॥
स्रस्तं भ्रष्टं स्कन्नपन्ने संशितं तु सुनिश्चितम् ।
मृगितं मार्गितान्विष्टान्वेषितानि गवेषिते ॥ १४९१ ॥
तिमिते स्तिमितक्लिन्नसार्द्रार्द्राक्ताः समुन्नवत् ।
प्रस्थापितं प्रतिशिष्टं प्रतिहतप्रेषिते अपि ॥ १४९२ ॥
ख्याते प्रतीतप्रज्ञातवित्तप्रथितविश्रुताः ।
तप्ते संतापितो दूनो धूपायितश्च धूपितः ॥ १४९३ ॥
शीने स्त्यानमुपनतस्तूपसन्न उपस्थितः ।
निर्वातस्तु गते वाते निर्वाणः पावकादिषु ॥ १४९४ ॥
प्रवृद्धमेधितं प्रौढं विस्मितान्तर्गते समे ।
उद्वान्तमुद्गते गूनं हन्ने मीढं तु मूत्रिते ॥ १४९५ ॥
विदितं बुधितं बुद्धं ज्ञातं सितगते अवात् ।
मनितं प्रतिपन्नं च स्यन्ने रीणं स्रुतं स्नुतम् ॥ १४९६ ॥
गुप्तगोपायितत्रातावितत्राणानि रक्षिते ।
कर्म क्रिया विधा हेतुशून्या त्वास्या विलक्षणम् ॥ १४९७ ॥
कार्मणं मूलकर्माथ संवननं वशक्रिया ।
प्रतिबन्धे प्रतिष्टम्भः स्यादास्या त्वासना स्थितिः ॥ १४९८ ॥
परस्परं स्यादन्योन्यमितरेतरमित्यपि ।
आवेशाटोपौ संरम्भे निवेशो रचना स्थितौ ॥ १४९९ ॥
निर्बन्धोऽभिनिवेशः स्यात्प्रवेशोऽन्तर्विगाहनम् ।
गतौ वीङ्खा विहारेर्यापरिसर्पपरिक्रमाः ॥ १५०० ॥
व्रज्याटाट्या पर्यटनं चर्या त्वीर्या पथस्थितिः ।
व्यत्यासस्तु विपर्यासो वैपरीत्यं विपर्ययः ॥ १५०१ ॥
व्यत्ययेऽथ स्फातिर्वृद्धौ प्रीणनेऽवनतर्पणौ ।
परित्राणं तु पर्याप्तिर्हस्तधारणमित्यपि ॥ १५०२ ॥
प्रणतिः प्रणिपातोऽनुनयेऽथ शयने क्रमात् ।
विशय उपशायश्च पर्यायोऽनुक्रमः क्रमे ॥ १५०३ ॥
परिपाट्यानुपूर्व्यातृदतिपातस्त्वतिक्रमः ।
उपात्ययः पर्ययश्च समौ संबाधसंकटौ ॥ १५०४ ॥
;p{0057}
कामं प्रकामं पर्याप्तं निकामेष्टे यथेप्सितम् ।
अत्यर्थे गाढमुद्गाढं बाढं तीव्रं भृशं दृढम् ॥ १५०५ ॥
अतिमात्रातिमर्यादनितान्तोत्कर्षनिर्भराः ।
भरैकान्तातिवेलातिशया जृम्भा तु जृम्भणम् ॥ १५०६ ॥
आलिङ्गनं परिष्वङ्गः संश्लेष उपगूहनम् ।
अङ्कपाली परीरम्भः क्रोडिकृतिरथोत्सवे ॥ १५०७ ॥
महः क्षणोद्धवोद्धर्षा मेलके सङ्गसङ्गमौ ।
अनुग्रहोऽभ्युपपत्तिः समौ निरोधनिग्रहौ ॥ १५०८ ॥
विघ्नेऽन्तरायप्रत्यूहव्यवायाः समये क्षणः ।
वेला वाराववसरः प्रस्तावः प्रक्रमान्तरम् ॥ १५०९ ॥
अभ्यादानमुपोद्घात आरम्भः प्रोपतः क्रमः ।
प्रत्युत्क्रमः प्रयोगः स्यादारोहणं त्वभिक्रमः ॥ १५१० ॥
आक्रमेऽधिक्रमक्रान्ती व्युत्कमस्तूरत्कमाक्रमौ ।
विप्रलम्भो विप्रयोग वियोगो विरहः समाः ॥ १५११ ॥
आभा राढा विभूषा श्रीरभिख्याकान्तिविभ्रमाः ।
लक्ष्मीश्छाया च शोभायां सुषमा सातिशायिनी ॥ १५१२ ॥
संस्तवः स्यात्परिचय आकारस्त्विङ्ग इङ्गितम् ।
निमित्ते कारणं हेतुर्बीजं योनिर्निबन्धनम् ॥ १५१३ ॥
निदानमथ कार्यं स्यादर्थः कृत्यं प्रयोजनम् ।
निष्ठानिर्वहणे तुल्ये प्रवाहो गमनं बहिः ॥ १५१४ ॥
जातिः सामान्यं व्यक्तिस्तु विशेषः पृथगात्मिका ।
तिर्यक्साचिः संहर्षस्तु स्पर्धाद्रोहस्त्वपक्रिया ॥ १५१५ ॥
वन्ध्ये मोघाफलमुधा अन्तर्गडुर्निरर्थकम् ।
संस्थानं संनिवेशः स्यादर्थस्यापगमे व्ययः ॥ १५१६ ॥
संमूर्छनं त्वभिव्याप्तिर्भ्रेषो भ्रंशो यथोचितात् ।
अभावो नाशे संक्रामसंक्रमौ दुर्गसंचरे ॥ १५१७ ॥
नीवाकस्तु प्रयामः स्यादवेक्षा प्रतिजागरः ।
समौ विस्रम्भविश्वासौ परिणामस्तु विक्रिया ॥ १५१८ ॥
चक्रावर्तो भ्रमो भ्रान्तिर्भ्रमिर्घूर्णिश्च घूर्णने ।
विप्रलम्भो विसंवादो विलम्भस्त्वतिसर्जनम् ॥ १५१९ ॥
उपलम्भस्त्वनुभवः प्रतिलम्भस्तु लम्भनम् ।
नियोगे विधिसंप्रैषौ विनियोगोऽर्पणं फले ॥ १५२० ॥
लवोऽभिलावो लवनं निष्पावः पवनं पवः ।
निष्ठेवष्ठीवनष्ठ्यूतष्ठेवनानि तु थूत्कृते ॥ १५२१ ॥
निवृत्तिः स्यादुपरमो व्यपोपाङ्भ्यः परा रतिः ।
विधूननं विधुवनं रिङ्खणं स्खलनं समे ॥ १५२२ ॥
रक्ष्णस्त्राणे ग्रहो ग्राहे व्यधो वेधे क्षये क्षिया ।
स्फरणं स्फुरणे ज्यानिजीर्णावथ वरो वृतौ ॥ १५२३ ॥
समुच्चयः समाहारोऽपहारापचयौ समौ ।
प्रत्याहार उपादानं बुद्धिशक्तिस्तु निष्क्रमः ॥ १५२४ ॥
इत्यादयः क्रियाशब्दा लक्ष्या धातुषु लक्षणम् ।
अथाव्ययानि वक्ष्यन्ते स्वः स्वर्गे भू रसातले ॥ १५२५ ॥
भुवो विहायसा व्योम्नि द्यावाभूम्योस्तु रोदसी ।
उपरिष्टादुपर्यूर्ध्वं स्यादधस्तादधोऽप्यवाक् ॥ १५२६ ॥
वर्जने त्वन्तरेणर्त्ते हिरुग्नाना पृथग्विना ।
साकं सत्त्रा समं सार्धममा सह कृतं त्वलम् ॥ १५२७ ॥
भवत्वस्तु च किं तुल्याः प्रेत्यामुत्र भवान्तरे ।
तूष्णीं तृष्णीकां जोषं च मौनं दिष्ट्या तु संमदे ॥ १५२८ ॥
परितः सर्वतो विष्वक्समन्ताच्च समन्ततः ।
पुरः पुरस्तात्पुरतोऽग्रतः प्रायस्तु भूमनि ॥ १५२९ ॥
सांप्रतमधुनेदानीं संप्रत्येतर्ह्यथाञ्जसा ।
द्राक्स्रागरं झटित्याशु मङ्क्ष्वह्नाय च सत्वरम् ॥ १५३० ॥
सदा सनानिशं शश्वद्भूयोऽभीक्ष्णं पुनः पुनः ।
असकृन्मुहुः सायं तु दिनान्ते दिवसे दिवा ॥ १५३१ ॥
सहसैकपदे सद्योऽकस्मात्सपदि तत्क्षणे ।
चिराय चिररात्राय चिरस्य च चिराच्चिरम् ॥ १५३२ ॥
चिरेण दीर्घकालार्थे कदाचिज्जातु कर्हिचित् ।
दोषा नक्तमुषा रात्रौ प्रगे प्रातरहर्मुखे ॥ १५३३ ॥
तिर्यगर्थे तिरः साचि निष्फले तु वृथा मुधा ।
मृषा मिथ्यानृतेऽभ्यर्णे समया निकषा हिरुक् ॥ १५३४ ॥
शं सुखे बलवत्सुष्ठु किमुतातीव निर्भरे ।
प्राक्पुरा प्रथमे संवद्वर्षे परस्परं मिथः ॥ १५३५ ॥
उषा निशान्तेऽल्पे किंचिन्मनागीषच्च किंचन ।
आहो उताहो किमुत वितर्के किं किमूत च ॥ १५३६ ॥
इतिह स्यात्संप्रदाये हेतौ यत्तद्यतस्ततः ।
संबोधनेऽङ्ग भोः पाट् प्याट् हे है हंहोऽरे रेऽपि च ॥ १५३७ ॥
;p{0058}
श्रौषट्वौषट्वषट्स्वाहा स्वधा देवहविर्हुतौ ।
रहस्युपांशु मध्येऽन्तरन्तरेणान्तरेऽन्तरा ॥ १५३८ ॥
प्रादुराविः प्रकाशे स्यादभावे त्व न नो नहि ।
हठे प्रसह्यमा मास्म वरणेऽस्तमदर्शने ॥ १५३९ ॥
अकामानुगतौ कामं स्यादोमां परमं मते ।
कच्चिदिष्टपरिप्रश्नेऽवश्यं नूनं च निश्चये ॥ १५४० ॥
बहिर्बहिर्भवे ह्यः स्यादतीतेऽह्नि श्व एष्यति ।
नीचैरल्पे महत्युच्चैः सत्त्वेऽस्ति दुष्ठु निन्दने ॥ १५४१ ॥
ननुच स्याद्विरोधोक्तौ पक्षान्तरे तु चेद्यदि ।
शनैर्मन्देऽवरे त्वर्वाग्रोषोक्तावुं नतौ नमः ॥ १५४२ ॥
;c{इत्याचार्यहेमचन्द्रविरचितायामभिधानचिन्तामणौ नाममालायां सामान्यकाण्डः षष्ठः ॥ ६ ॥}
;c{इति श्रीहेमचन्द्राचार्यविरचितोऽभिधानचिन्तामणिः समाप्तः ।}

