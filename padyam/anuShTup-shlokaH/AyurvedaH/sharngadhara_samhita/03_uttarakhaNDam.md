---
title: ०३ उत्तरखण्डम्

---

अथ स्नेहपानविधिर्नाम प्रथमोऽध्यायः

अथ स्नेहस्य भेदास्तत्पानकालश्च।  
स्नेहश्चतुर्विन्धः प्रोक्तो घृतं तैलं वसा तथा।  
मज्जा च तं पिबेन्मत्तर्याः किचिदभ्युदिते रवौ १

योनिभेदेन स्नेहस्य द्वैविध्यम्।  
स्थावरो जङ्गमश्चैव द्वियोनिः स्नेह उच्यते २

स्थावरजङ्गमयोः श्रेष्ठस्नेहनामनिर्देशः।  
तिलतैलं स्थावरेषु जङ्गमेषु घृतं वरम् ३

मिलितस्नेहनामानि।  
द्वाभ्यां त्रिभिश्चतुर्भिस्तैर्यमकस्त्रिवृतो महान् ४

स्नेहसात्म्ये कालावधिः

पिबेत् त्र्\! यहं चतुरहं पञ्चाहं षडहं तथा।  
सप्तरात्रात्परं स्नेहं आत्मीभवति सेवितः ५

स्नेहपानमात्राविषयाः।  
दोषकालाग्निवयसां बलं दृष्ट्वा प्रयोजयेत्।  
हीनां च मध्यमां ज्येष्ठां मात्रां स्नेहस्य बुद्धिमान् ६

अमात्रादिसेवितस्नेहस्य दोषास्तदुपायाश्च।  
अमात्रया तथाऽकाले मिथ्याहारविहारतः।  
स्नेहः करोति शोफार्शस्तन्द्रा निद्रा विसञ्ज्ञताः।  
प्रकुर्याल्लङ्घनं तत्र स्वेदं ज्ञात्वा विरेचनम् ७

स्नेहपानमात्राः।  
देया दीप्ताग्नये मात्रा स्नेहस्य पलसम्मिता।  
मध्यमाय त्रिकर्षा स्याज्जघन्याय द्विकार्षिकी ८

स्नेहपानमात्राया अन्ये भेदाः

अथवा स्नेहमात्राः स्युस्तिस्रोऽन्या सर्वसम्मताः।  
अहोरात्रेण महती जीर्यत्यह्नि तु मध्यमा।  
जीर्यत्यल्पा दिनार्धेन सा विज्ञेया सुखावहा ९

मात्राभेदेन स्नेहपानगुणाः।  
अल्पा स्याद्दीपनी वृष्या स्वल्पदोषेषु पूजिता।  
मध्यमा स्नेहनी ज्ञेया बृंहणी भ्रमहारिणी १०

ज्येष्ठा कुष्ठविषोन्मादग्रहापस्मारनाशिनी ११

दोषानुसारेण घृतपानेऽनुपानव्यवस्था।  
केवलं पैत्तिके सर्पिर्वातिके लवणान्वितम्।  
पेयं बहुकफे चापि व्योषक्षारसमन्वितम् १२

घृतपानयोग्या जनाः

रूक्षक्षतविषार्त्तानां वातपित्तविकारिणाम्।  
हीनमेधास्मृतीनां च सर्पिष्पानं प्रशस्यते १३

तैलपानयोग्या जनाः

कृमिकोष्ठानिलाविष्टाः प्रवृद्धकफमेदसः।  
पिबेयुस्तैलसात्म्या ये तैलं दार्ढ्यार्थिनस्तु ये १४

वसापानयोग्या जनाः

व्यायामकर्षिताः शुष्करेतोरक्ता महारुजः।  
महाग्निमारुतप्राणा वसायोग्या नराः स्मृताः १५

मञ्जापानयोग्या जनाः

क्रूराशयाः क्लेशसहा वातार्त्ता दीप्तवह्नयः।  
मज्जानं च पिबेयुस्ते सपिर्वा सर्वतो हितम् १६

स्नेहपानसमयः

शीतकाले दिवा स्नेहमुष्णकाले पिबेन्निशि।  
वातपित्ताधिके रात्रौ वातश्लेष्माधिके दिवा १७

तैलघृतयोर्विशिष्टकर्मनिर्देशः

नस्याभ्यञ्जनगण्डूषमूर्द्धकर्णाक्षितर्पणे।  
तैलं घृतं वा युञ्जीत दृष्ट्वा दोषबलाबलम् १८

स्नेहभेदेनानुपानभेदाः।  
घृते कोष्णजलं पेयं तैले यूषः प्रशस्यते।  
वसामज्ज्ञोः पिबेन्मण्डमनुपानं सुखावहम् १९

सान्नस्नेहपानस्य विषयाः

स्नेहद्विषः शिशून्वृद्धान्सुकुमारान्कृशानपि।  
उष्णकामानुष्णकाले सह भक्तेन पाययेत् २०

सद्यः स्नेहनयोगः

सर्पिष्मती बहुतिला यवागूः स्वल्पतण्डुला।  
सुखोष्णा सेव्यमाना तु सद्यः स्नेहनकारिणी २१

सद्यः स्नेहनयोगान्तरम्।  
शर्कराचूर्णसम्भृष्टे दोहनस्थे घृते तु गाम्।  
दुग्ध्वा क्षीरं पिबेदुष्णं सद्यःस्नेहनमुच्यते २२

स्नेहाजीर्णोपायः

मिथ्याचाराद्बहुत्वाद्वा यस्य स्नेहो न जीर्यति।  
विष्टभ्य वाऽपि जीर्येत वारिणोष्णेन वामयेत् २३

स्नेहाजीर्णप्रतीकारः।  
स्नेहस्याजीर्णशङ्कायां पिबेदुष्णोदकं नरः।  
तेनोद्गारो भवेच्छुद्धो भक्तं प्रति रुचिस्तथा २४

स्नेहपानजतृष्णा चिकित्सा।  
स्नेहेन पैक्तिकस्याग्निर्यदा तीक्ष्णतरीकृतः।  
तदाऽस्योदीरयेत्तृष्णां स्नेहमुष्णाम्बुना वमेत्।  
शीतं जलं पाययेच्च पिपासा तेन शाम्यति २५

स्नेहपानानर्हा नराः

अजीर्णी वर्जयेत्स्नेहमुदरी तरुणज्वरी।  
दुर्बलोऽरोचकी स्थूलो मूर्च्छार्त्तो मदपीडितः।  
दत्तवस्तिर्विरिक्तश्च वान्तस्तृष्णाश्रमान्वितः।  
अकालप्रसवा नारी दुर्दिने च विवर्जयेत् २६

स्नेहपानार्हा नराः

स्वेद्यसंशोध्यमद्यस्त्रीव्यायामासक्तचिन्तकाः।  
वृद्धा बालाः कृशा रूक्षाः क्षीणास्राः क्षीणरेतसः।  
वातार्त्तास्तिमिरार्त्ता ये तेषां स्नेहनमुत्तमम् २७

सुस्निग्धरूक्षयोर्लक्षणनिर्देशः।  
वातानुलोम्यं दीप्तोऽग्निर्वर्चः स्निग्धमसंहतम् २८

मृदुस्निग्धाङ्गताऽग्लानिः स्नेहावेगोऽथ लाघवम्।  
विमलेन्द्रि यता सम्यक् स्निग्धे रूक्षे विपर्ययः २९

अतिस्निग्धस्य लक्षणम्।  
भक्तद्वेषो मुखस्रावो गुदे दाहः प्रवाहिका।  
तन्द्रा ऽतिसारः पाण्डुत्वं भृशं स्निग्धस्य लक्षणम् ३०

रूक्षातिस्निग्धयोरुपायः

रूक्षस्य स्नेहनं स्नेहैरतिस्निग्धस्य रूक्षणम्।  
श्यामाकचणकाद्यैश्च तक्रपिण्याकसक्तुभिः ३१

स्नेहसेवनगुणाः

दीप्ताग्निःशुद्धकोष्ठश्च पुष्टधातुर्दृढेन्द्रि यः।  
निर्जरो बलवर्णाढ्यः स्नेहसेवी भवेन्नरः ३२

स्नेहसेवने वर्ज्याः

स्नेहे व्यायामसंशीतवेगाघातप्रजागरान्।  
दिवास्वप्नमभिष्यन्दि रूक्षान्नं च विवर्जयेत् ३३

इति श्रीशार्ङ्गधरसंहितायामुत्तरखण्डे स्नेहपानविधिर्नाम प्रथमोऽध्यायः।  
 

अथ स्वेदविधिर्नाम द्वितीयोऽध्यायः।  
तत्रादौ स्वेदभेदाः

स्वेदश्चतुर्विधः प्रोक्तस्तापोष्मौ स्वेदसञ्ज्ञितौ।  
उपनाहो द्र वः स्वेदः सर्वे वातार्त्तिहारिणः १

दोषभेदेन स्वेदप्रयोगः

स्वेदौ तापोष्मजौ प्रायःश्लेष्मघ्नौ समुदीरितौ।  
उपनाहस्तु वातघ्नः पित्तसङ्गे द्र वो हितः २

रोगिबलाद्यनुसारेण स्वेदस्य त्रैविध्यनिर्देशः

महाबले महाव्याधौ शीते स्वेदो महान्स्मृतः।  
दुर्बले दुर्बलः स्वेदो मध्ये मध्यतमो मतः ३

दोषविशेषेण स्वेदविशेषनिर्देशः

बलासे रूक्षणः स्वेदो रूक्षस्निग्धः कफानिले।  
कफमेदावृते वाते कोष्णं गेहं रवेः करान् ४

नियुद्धं मार्गगमनं गुरुप्रावरणं ध्रुवम्।  
चिन्ताव्यायामभाराश्च सेवेतामयमुक्तये ५

प्रथमस्वेद्या जनाः

येषां नस्यं विधातव्यं वस्तिश्चापि हि देहिनाम्।  
शोधनीयाश्च ये केचित्पूर्वं स्वेद्याश्च ते मताः ६

उभयतः स्वेद्या जनाः

स्वेद्याः पूर्वं त्रयः प्लीहभगन्दर्यर्शसस्तथा।  
अश्मर्यश्चातुरो जन्तुः समये शस्त्रकर्मणः ७

पश्चात्स्वेद्या जनाः

पश्चात्स्वेद्या गते शल्ये मूढगर्भगदे तथा।  
काले प्रजाताऽकाले वा पश्चात्स्वेद्या नितम्बिनी ८

स्वेदकालः

सर्वान्स्वेद्यान्निवाते च जीर्णाहारे च कारयेत् ९

स्वेदफलम्

स्वेदाद्धातुस्थिता दोषाः स्नेहक्लिन्नस्य देहिनः।  
द्र वत्वं प्राप्य कोष्ठान्तर्गता यान्ति विरेचताम् १०

स्वेदितस्य रक्षाविधिः।  
स्विद्यमानशरीरस्य हृदयं शीतलैः स्पृशेत्।  
स्नेहाभ्यक्तशरीरस्य शीतैराच्छाद्य चक्षुषी ११

स्वेदानर्हा जनाः

अजीर्णी दुर्बलो मेही क्षतक्षीणः पिपासितः।  
अतिसारी रक्तपित्ती पाण्डुरोगी तथोदरी १२

मदार्त्तो गर्भिणी चैव न हि स्वेद्या विजानता।  
एतानपि मृदुस्वेदैः स्वेदसाध्यानुपाचरेत् १३

मृदुस्वेद्यान्यङ्गानि।  
मृदुस्वेदं प्रयुञ्जीत तथा हृन्मुष्कदृष्टिषु १४

अतिस्वेदजा रोगाः

अतिस्वेदात् सन्धिपीडा दाहस्तृष्णा क्लमो भ्रमः।  
पित्तासृक्पिटिकाकोपस्तत्र शीतैरुपाचरेत् १५

तापस्वेदलक्षणम्।  
तेषु तापामिधः स्वेदो वालुकावस्त्रपाणिभिः।  
कपालकन्दुकाङ्गारैर्यथायोग्यं प्रयुज्यते १६

ऊष्मस्वेदविधिः।  
ऊष्मस्वेदः प्रयोक्तव्यो लोहपिण्डेष्टकाश्मभिः।  
प्रतप्तैरम्लसिक्तैश्च कार्ये रल्लकवेष्टिते १७

अथवा वातनिर्णाशिद्र व्यक्वाथरसादिभिः।  
उष्णैर्घण्टं पूरयित्वा पार्श्वे छिद्रं निधाय च।  
विमुद्र य्स्यां त्रिखण्डां च धातुजां काष्ठवंशजाम्।  
षडङ्गुलास्यां गोपुच्छां नलद्यं युञ्ज्याद् द्विहस्तिकाम् १८

सुखोपविष्टं स्वभ्यक्तं गुरुप्रावरणावृतम्।  
हस्तिशुण्डिकया नाड्या स्वेदयेद्वातरोगिणम् १९

पुरुषायाममात्रां वा भूमिमुत्कीर्य खादिरैः।  
काष्ठैर्दग्ध्वा तथाऽभ्युक्ष्य क्षीरधान्याम्लवारिभिः २०

वातघ्नपत्रैराच्छाद्य शयानं स्वेदयेन्नरम्।  
एवं माषादिभिः स्विन्नैः शयानं स्वेदमाचरेत् २१

उपनाहस्वेदविधिः

अथोपनाहस्वेदं च कुर्याद्वातहरौषधैः।  
प्रदिह्य देहं वातार्त्तं क्षीरमांसरसान्वितैः।  
अम्लपिष्टैः सलवणैः सुखोष्णैः स्नेहसंयुतैः २२

महाशाल्वणस्वेदविधिः

उपग्राम्यानूपमांसैर्जीवनीयगणेन च २३

दधिसौवीरकक्षारैर्वीरतर्वादिना तथा।  
कुलत्थमाषगोधूमैरतसीतिलसर्षपैः २४

शतपुष्पादेवदारुशेफालीस्थूलजीरकैः।  
एरण्डमूलबीजैश्च रास्नामूलकशिग्रुभिः २५

मिशिकृष्णाकुठेरैश्च लवणैरम्लसंयुतैः।  
प्रसारिण्यश्वगन्धाभ्यां बलाभिर्दशमूलकैः २६

गुडूचीवानरीबीजैर्यथालाभं समाहृतैः।  
क्षुण्णैः स्विन्नैश्च वस्त्रेण बद्धैः संस्वेदयेन्नरम् २७

द्र वस्वेदलक्षणम्।  
द्र वस्वेदस्तु वातघ्नद्र व्यक्वाथेन पूरिते।  
कटाहे कोष्ठके वाऽपि सूपविष्टोऽवगाहयेत् २८

द्र वस्वेदविधिः

नाभेः षडङ्गुलं यावन्मग्नः क्वाथस्य धारया २९

कोष्णया स्कन्धयोः सिक्तस्तिष्ठेत्स्निग्धतनुर्नरः।  
एवं तैलेन दुग्धेन सर्पिषा स्वेदयेन्नरम् ३०

अवगाहनकालनियमः

एकान्तरे द्व्यन्तरे वा स्नेहो युक्तोऽवगाहने ३१

स्नेहावगाहनफलम्।  
शिरामुखैर्लोमकूपैर्धमनीभिश्च तर्पयेत्।  
शरीरे बलमाधत्ते युक्तः स्नेहोऽवगाहने ३२

स्नेहसिक्तस्य धातुवृद्धौ हेतुः

जलसिक्तस्य वर्धन्ते यथा मूलेऽङकुरास्तरोः।  
तथा धातुविवृद्धिर्हि स्नेहसिक्तस्य जायते।  
नातः परतरः कश्चिदुपायो वातनाशनः ३३

स्वेदनविरत्यवस्थानिर्देशः

शीतशूलाद्युपरमे स्तम्भगौरवनिग्रहे।  
दीप्ताग्नौ मार्दवे जाते स्वेदनाद्विरतिर्मता ३४

स्वेदनोत्तरं कर्त्तव्यकर्माणि।  
सम्यक् स्विन्नं विमृदितं स्नानमुष्णाम्बुभिः शनैः।  
भोजयेच्चानभिष्यन्दि व्यायामं च न कारयेत् ३५

इति श्रीशार्ङ्गधरसंहितायामुत्तरखण्डे स्वेदविधिर्नाम द्वितीयोऽध्यायः।  
 

अथ वमनविधिर्नाम तृतीयोऽध्यायः।  
तत्र वमनविरेचनयोः कालः।  
शरत्काले वसन्ते च प्रावृट्काले च देहिनाम्।  
वमनं रेचनं चैव कारयेत्कुशलो भिषक् १

वमनार्हा जनाः।  
बलवन्तं कफव्याप्तं हृल्लासार्त्तिनिपीडितम्।  
तथा वमनसात्म्यं च धीरचित्तं च वामयेत् २

वमनसाध्या रोगाः

विषदोषे स्तन्यरोगे मन्देऽग्नौ श्लीपदेऽबुदे।  
हृद्रो गकुष्ठवीसर्पमेहाजीर्णभ्रमेषु च ३

विदारिकाऽपचीकासश्वासपीनसवृद्धिषु।  
अपस्मारे ज्वरोन्मादे तथा रक्तातिसारिषु ४

नासाताल्वोष्ठपाकेषु कर्णस्रावे द्विजिह्वके।  
गलशुण्ड्यामतीसारे पित्तश्लेष्मगदे तथा।  
मेदोगदेऽरुचौ चैव वमनं कारयेद्भिषक् ५

वमनानर्हा जनाः।  
न वामनीयस्तिमिरी न गुल्मी नोदरी कृशः ६

नातिवृद्धो गर्भिणी च न स्थूलो न क्षतातुरः।  
मदार्त्तो बालको रूक्षः क्षुधितश्च निरूहितः ७

उदावत्तर्यूर्ध्वरक्ती च दुश्छर्दिः केवलानिली।  
पाण्डुरोगी कृमिव्याप्तः पठनात्स्वरघातकः ८

वमनानर्हाणामपि वमनव्यवस्था।  
एतेऽप्यजीर्णव्यथिता वाम्या ये विषपीडिताः।  
कफव्याप्ताश्च ते वाम्या मधुकक्वाथपानतः ९

सुकुमारं कृशं बालं वृद्धं भीरुं न वामयेत्।  
पीत्वा यवागूमाकण्ठं क्षीरतक्रदधीनि वा १०

असात्म्यैः श्लेष्मलैर्भोज्यैर्दोषानुत्क्लिश्य देहिनः।  
स्निग्धस्विन्नाय वमनं दत्तं सम्यक्प्रवर्त्तते ११

क्रमेण वमनविरेचनयोर्हितकरपदार्थाः

वमनेषु च सर्वेषु सैन्धवं मधु वा हितम्।  
बीभत्सं वमनं दद्याद्विपरीतं विरेचनम् १२

वमनार्थकक्वाथनिर्माणविधिः।  
क्वाथ्यद्र व्यस्य कुडवं श्रपयित्वा जलाढके।  
अर्धभागावशिष्टं च वमनेष्ववचारयेत् १३

भेडमतेन वामकक्वाथपानमात्रा।  
क्वाथपाने नवप्रस्था ज्येष्ठा मात्रा प्रकीर्त्तिता।  
मध्यमा षण्मिता प्रोक्ता त्रिप्रस्था च कनीयसी १४

वामककल्कादिमात्रा।  
कल्कचूर्णावलेहानां त्रिपलं श्रेष्ठमात्रया।  
मध्यमं द्विपलं विद्यात्कनीयस्तु पलं भवेत् १५

उत्तमादिभेदेन वमनवेगसङ्ख्याभेदाः

वमने चापि वेगाः स्युरष्टौ पित्तान्तमुत्तमाः।  
षड्वेगा मध्यमा वेगाश्चत्वारस्त्ववरे मताः १६

वमनादौ प्रस्थमानम्।  
वमने च विरेके च तथा शोणितमोक्षणे।  
सार्धत्रयोदशपलं प्रस्थमाहुर्मनीषिणः १७

दोषविशेषेण वामकद्र व्यविशेषनिर्देशः।  
कफं कटुकतीक्ष्णोष्णैः पित्तं स्वादु हिमैर्जयेत्।  
सुस्वादुलवणाम्लोष्णैः संसृष्टं वायुना कफम् १८

कृष्णा राठफलं सिन्धु कफे कोष्णजलैः पिबेत्।  
पटोलवासानिम्बैश्च पित्ते शीतजलं पिबेत् १९

सश्लेष्मवातपीडायां सक्षीरं मदनं पिबेत्।  
अजीर्णे कोष्णपानीयैः सिन्धु पीत्वा वमेत्सुधीः २०

वमनस्य प्रशस्तविधिः।  
वमनं पाययित्वा च जानुमात्रासने स्थितम्।  
कण्ठमेरण्डनालेन स्पृशन्तं वामयेद्भिषक्।  
ललाटं वमतः पुंसः पार्श्वे द्वे च प्रदापयेत् २१

दुर्वान्तस्य लक्षणम्।  
प्रसेको हृद्ग्रहः कोठः कण्डूर्दुश्छर्दिताद्भवेत् २२

अतिवान्तस्य लक्षणम्।  
अतिवान्ते भवेत्तृष्णा हिक्कोद्गारौ विसञ्ज्ञता।  
जिह्वानिःसर्पणं चाक्ष्णोर्व्यावृत्तिर्हनुसंहतिः।  
रक्तच्छर्दिः ष्ठीवनं च कण्ठे पीडा च जायते २३

अतिवमनोत्पन्नरोगचिकित्सा।  
वमनस्यातियोगी तु मृदु कुर्याद्विरेचनम् २४

वमनान्तः प्रविष्टायां जिह्वायां कवलग्रहः।  
स्निग्धाम्ललवणैर्हृद्यैर्घृतक्षीररसैर्हितः २५

फलान्यम्लानि खादेयुस्तस्य चान्येऽग्रतो नराः।  
निःसृतां तु तिलद्रा क्षाकल्कं लिप्त्वा प्रवेशयेत् २६

व्यावृत्तेऽक्ष्णि घृताभ्यक्ते पीडयेच्च शनैः शनैः।  
हनुमोक्षे स्मृतः स्वेदो नस्यं च श्लेष्मवातहृत् २७

रक्तपित्तविधानेन रक्तच्छर्दिमुपाचरेत्।  
धात्रीरसाञ्जनोशीरलाजाचन्दनवारिभिः २८

मन्थं कृत्वा पाययेच्च सघृतक्षौद्र शर्करम्।  
शाम्यन्त्यनेन तृष्णाद्याः पीडाश्छर्दिसमुद्भवाः २९

सम्यग्वान्तस्य लक्षणम्।  
हृकत्कण्ठशिरसां शुद्धिर्दीप्ताग्नित्वं च लाघवम्।  
कफपित्तविनाशश्च सम्यग्वान्तस्य चेष्टितम् ३०

वान्तस्य पथ्यानि।  
ततोऽपराह्णे दीप्ताग्निं मुद्गषष्टिकशालिभिः।  
हृद्यैश्च जाङ्गलरसैः कृत्वा यूषं च भोजयेत् ३१

सुवान्ते फलम्

तन्द्रा निद्रा स्यदौर्गन्ध्यं कण्डूश्च ग्रहणी विषम्।  
सुवान्तस्य न पीडायै भवन्त्येते कदाचन ३२

वमने कुपथ्यम्।  
अजीर्णं शीतपानीयं व्यायामं मैथुनं तथा।  
स्नेहाभ्यङ्गं प्रकोपं च दिनैकं वर्जयेत्सुधीः ३३

इति श्रीशार्ङ्गधरसंहितायामुत्तरखण्डे वमनविधिर्नाम तृतीयोऽध्यायः।  
 

अथ विरेचनविधिर्नाम चतुर्थोऽध्यायः।  
तत्र विरेचनविषयः।  
स्निग्ध स्विन्नस्य वान्तस्य दद्यात्सम्यग्विरेचनम् १

वमनरहिते विरेचनदोषाः।  
अवान्तस्य त्वधःस्रस्तो ग्रहणीं छादयेत्कफः।  
मन्दाग्निं गौरवं कुर्याज्जनयेद्वा प्रवाहिकाम् २

अथवा पाचनैरामं बलासं च विपाचयेत्।  
स्निग्धस्य स्नेहनैः कार्यं स्वेदैः स्विन्नस्य रेचनम् ३

विरेचनकालः

शरदृतौ वसन्ते च देहशुद्ध्यै विरेचयेत्।  
अन्यदात्ययिके काले शोधनं शीलयेद् बुधः ४

दोषनाशे विरेचनस्य श्रेष्ठता

दोषाः कदाचित्कुप्यन्ति जिता लङ्घनपाचनैः।  
ये तु संशोधनैः शुद्धा न तेषां पुनरुद्भवः ५

विरेचनार्हा रोगाः।  
पित्ते विरेचनं युञ्ज्यादामोद्भूते गदे तथा।  
उदरे च तथाऽध्माने कोष्ठशुद्ध्यै विशेषतः ६

विरेचनानर्हा जनाः

बालवृद्धावतिस्निग्धः क्षतक्षीणो भयान्वितः।  
श्रान्तस्तृषार्त्तः स्थूलश्च गर्भिणी च नवज्वरी ७

नवप्रसूता नारी च मन्दाग्निश्च मदात्ययी।  
शल्यार्दितश्चरूक्षश्च न विरेच्या विजानता ८

विरेचनार्हा जनाः।  
जीर्णज्वरी गरव्याप्तो वातरक्ती भगन्दरी।  
अर्शःपाण्डूदरग्रन्थिहृद्रो गारुचिपीडिताः।  
योनिरोगप्रमेहार्त्ता गुल्मप्लीहव्रणार्दिताः ९

विद्र धिच्छर्दिविस्फोटविषूचीकुष्ठसंयुताः।  
कर्णनासाशिरोवक्त्रगुदमेढ्रामयान्विताः १०

प्लीहशोथाक्षिरोगार्त्ताः कृमिक्षीणानिलार्दिताः।  
शूलिनो मूत्रघातार्त्ता विरेकार्हा नरा मताः ११

विरेचनार्थे कोष्ठभेदाः।  
बहुपित्तो मृदुः कोष्ठो बहुश्लेष्मा च मध्यमः।  
बहुवातः क्रूरकोष्ठो दुर्वि रेच्यः स कथ्यते १२

कोष्ठानुरूपविरेचनमात्रानिर्देशः।  
मृद्वी मात्रा मृदौ कोष्ठे मध्यकोष्ठे च मध्यमा।  
क्रूरे तीक्ष्णा मता द्र व्यैर्मृदुमध्यमतीक्ष्णकैः १३

मृद्वादिविरेचनद्र व्यनिर्देशः।  
मृदुद्रा र्क्षा\!पयश्चञ्चुतैलैरपि विरिच्यते।  
मध्यमस्त्रिवृतातिक्ताराजवृक्षैर्विरिच्यते।  
क्रूरः स्नुक्पयसा हेमक्षीरदन्तीफलादिभिः १४

विरेचनसङ्ख्याऽनुसारेण मात्राया उत्तमत्वादिनिर्देशः।  
मात्रोत्तमा विरेकस्य त्रिंशद्वेगैः कफान्तिका।  
वेगैर्विंशतिभिर्मध्या हीनोक्ता दशवेगिका १५

विरेके कषायादीनां मात्रानिर्देशः।  
द्विपलं श्रेष्ठमाख्यातं मध्यमं च पलं भवेत्।  
पलार्धे च कषायाणां कनीयस्तु विरेचनम् १६

कल्कमोदकचूर्णानां कर्षं मध्वाज्यलेहतः।  
कर्षद्वयं पलं वाऽपि वयोरोगाद्यपेक्षया १७

कोष्ठानुसारेण विरेकौषधव्यवस्था।  
पित्तोत्तरे त्रिवृच्चूर्णं द्रा क्षाक्वाथादिभिः पिबेत्।  
त्रिफलाक्वाथगोमूत्रैः पिबेद् व्योषं कफार्दितः १८

त्रिवृत्सैन्धवशुण्ठीनां चूर्णमम्लैः पिबेन्नरः।  
वातार्दितो विरेकाय जाङ्गलानां रसेन वा १९

एरण्डतैलप्रयोगः।  
एरण्डतैलं त्रिफलाक्वाथेन द्विगुणेन च।  
युक्तं पीतं पयोभिर्वा न चिरेण विरिच्यते २०

वर्षादिषडृतुषु क्रमेण षड् विरेचनयोगाः

त्रिवृता कौटजं बीजं पिप्पली विश्वभेषजम् २१

समृद्वीकारसक्षौद्रं वर्षाकाले विरेचनम्।  
त्रिवृद्दुरालभामुस्ताशर्करोदीच्यचन्दनम् २२

द्रा क्षाऽम्बुना सयष्टीकं शीतलं च घनात्यये।  
त्रिवृतां चित्रकं पाठामजाजीं सरलां वचाम् २३

हेमक्षीरीं च हेमन्ते चूर्णमुष्णाम्बुना पिबेत्।  
पिप्पली नागरं सिन्धु श्यामा त्रिवृतया सह २४

लिहेत्क्षौद्रे ण शिशिरे वसन्ते च विरेचनम्।  
त्रिवृता शर्करा तुल्या ग्रीष्मकाले विरेचनम् २५

सर्वर्त्तुयोग्यो विरेचनयोगः।  
त्रिवृतां हपुषां दन्तीं सप्तलां कटुरोहिणीम्।  
स्वर्णक्षीरीं च सञ्चूर्ण्य गोमूत्रे भावयेत् त्र्\! यहम्।  
एष सर्वर्त्तुको योगः स्निग्धानां मलदोषहा २६

अभयादिमोदकः

अभया मरिचं शुण्ठीविडङ्गामलकानि च २७

पिप्पली पिप्पलीमूलं त्वक्पत्रं मुस्तमेव च।  
एतानि समभागानि दन्ती च द्विगुणा भवेत् २८

त्रिवृदष्टगुणा ज्ञेया षड्गुणा चात्र शर्करा।  
मधुना मोदकान्कृत्वा कर्षमात्रप्रमाणतः २९

एकैकं भक्षयेत्प्रातः शीतं चानुपिबेज्जलम्।  
तावद्विरिच्यते जन्तुर्यावदुष्णं न सेवते ३०

पानाहारविहारेषु भवेन्निर्यन्त्रणः सदा।  
विषमज्वरमन्दाग्निपाण्डुकासभगन्दरान् ३१

दुर्नामकुष्ठगुल्मार्शोगलगण्डभ्रमोदरान्।  
विदाहप्लीहमेहांश्च यक्ष्माणं नयनामयान् ३२

वातरोगांस्तथाध्मानं मूत्रकृच्छ्राणि चाश्मरीम्।  
पृष्ठपार्श्वोरुजघनजङ्घोदररुजं जयेत् ३३

सततं शीलनादेषां पलितानि प्रणाशयेत्।  
अभयामोदका ह्येते रसायनवराः स्मृताः ३४

विरेचनान्ते कर्त्तव्यकर्मोपदेशः।  
पीत्वा विरेचनं शीतजलैः संसिच्य चक्षुषी।  
सुगन्धिं किञ्चिदाघ्राय ताम्बूलं शीलयेन्नरः ३५

निर्वातस्थो न वेगांश्च धारयेन्न स्वपेत्तथा।  
शीताम्बु न स्पृशेत्क्वापि कोष्णनीरं पिबेन्मुहुः ३६

सम्यग्विरिक्तस्य लक्षणम्।  
बलासौषधपित्तानि वायुर्वान्ते यथा व्रजेत्।  
रेकात्तथा मलं पित्तं भेषजं च कफो व्रजेत् ३७

दुर्विरिक्तस्य लक्षणम्।  
दुर्विरिक्तस्य नाभेस्तु स्तब्धत्वं कुक्षिशूलता।  
पुरीषवातसङ्गश्च कण्डूमण्डलगौरवाः।  
विदाहोऽरुचिराध्मानं भ्रमश्छर्दिश्च जायते ३८

दुर्विरिक्तस्य चिकित्सा।  
तं पुनः पाचनैः स्नेहैः पक्त्वा संस्निह्य रेचयेत्।  
तेनास्योपद्र वा यान्ति दीप्तोऽग्निर्लघुता भवेत् ३९

अतिविरिक्तस्य लक्षणम्।  
विरेकस्यातियोगेन मूर्च्छा भ्रंशो गुदस्य च ४०

शूलं कफातियोगः स्यान्मांसधावनसन्निभम्।  
मेदोनिभं जलाभासं रक्तं चापि विरिच्यते ४१

अतिविरिक्तस्य चिकित्सा।  
तस्य शीताम्बुभिः सिक्त्वा शरीरं तण्डुलाम्बुभिः।  
मधुमिश्रैस्तथा शीतैः कारयेद्वमनं मृदु ४२

तत्र नाभिप्रलेपः।  
सहकारत्वचः कल्को दध्ना सौवीरकेण वा।  
पिष्टो नाभिप्रलेपेन हन्त्यतीसारमुल्बणम् ४३

तत्र पथ्यव्यवस्था।  
अजाक्षीरं रसं वाऽपि वैष्किरं हारिणं तथा।  
शालिभिः षष्टिकैः स्वल्पं मसूरैर्वाऽपि भोजयेत् ४४

तत्रोपायान्तरम्

शीतैः सङ्ग्राहिभिर्द्र व्यैः कुर्यात्सङ्ग्रहणं भिषक् ४५

सुविरिक्तस्य लक्षणम्।  
लाघवे मनसस्तुष्टावनुलोमे गतेऽनिले।  
सुविरिक्तं नरं ज्ञात्वा पाचनं पाययेन्निशि ४६

विरेचनस्य फलम्।  
इन्द्रि याणां बलं बुद्धेः प्रसादो वह्निदीपनम्।  
धातुस्थैर्यं वयः स्थैर्यं भवेद्रे चनसेवनात् ४७

विरेचने निषिद्धकृत्यानि।  
प्रवातसेवां शीताम्बु स्नेहाभ्यङ्गमजीर्णताम्।  
व्यायामं मैथुनं चैव न सेवेत विरेचितः ४८

विरिक्तस्य पथ्यार्थे पेयादिद्र व्याणि।  
शालिषष्टिकमुद्गाद्यैर्यवागूं भोजयेत्कृताम्।  
जाङ्गलैर्विष्किराणां वा रसैः शाल्योदनं हितम् ४९

इति श्रीशार्ङ्गधरसंहितायामुत्तरखण्डे विरेचनविधिर्नाम चतुर्थोऽध्यायः।  
 

अथ बस्तिविधिर्नाम पञ्चमोऽध्यायः।  
तत्र बस्तेर्भेदो निरुक्तिश्च।  
बस्तिर्द्विधाऽनुवासाख्यो निरूहश्च ततः परम्।  
बस्तिभिर्दीयते यस्मात्तस्माद्बस्तिरिति स्मृतः १

अनुवासननिरूहबस्त्योर्लक्षणम्।  
यः स्नेहैर्दीयते स स्यादनुवासननामकः।  
कषायक्षीरतैलैर्यो निरूहः स निगद्यते २

अनुवासनादिबस्तीनामनुक्रमः।  
तत्रानुवासनाख्यो हि बस्तिर्यः सोऽत्र कथ्यते।  
पूर्वमेव ततो बस्तिर्निरूहाख्यो भविष्यति ३

निरूहादुत्तरश्चैव बस्तिः स्यादुत्तराभिधः।  
अनुवासनभेदश्च मात्राबस्तिरुदीरितः ४

मात्राबस्तौ स्नेहमात्रा।  
पलद्वयं तस्य मात्रा तस्मादर्धाऽपि वा भवेत् ५

अनुवास्या जनाः।  
अनुवास्यस्तु रूक्षः स्यात्तीक्ष्णाग्निः केवलानिली ६

अनुवासनायोग्या जनाः।  
नानुवास्यस्तु कुष्ठी स्यान्मेही स्थूलस्तथोदरी।  
नास्थाप्या नानुवास्याः स्युरजीर्णोन्मादतृड्युताः।  
शोकमूर्च्छाऽरुचिभयश्वासकासक्षयातुराः ७

बस्तिनेत्रकरणद्र व्याणि।  
नेत्रं कार्यं सुवर्णादिधातुभिर्वृक्षवेणुभिः।  
नलैर्दन्तैर्विषाणाग्रैर्मणिभिर्वा विधीयते ८

आयुर्विभेदेन नेत्रपरिमाणभेदाः।  
एकवर्षात्तु षड्वर्षं यावन्मानं षडङ्गुलम्।  
ततो द्वादशकं यावन्मानं स्यादष्टसम्मितम्।  
ततः परं द्वादशभिरङ्गुलैर्नेत्रदीर्घता ९

बस्तिनेत्रच्छिद्र परिमाणम्।  
मुद्गच्छिद्रं कलायाभं छिद्रं कोलास्थिसन्निभम्।  
यथासङ्ख्यं भवेन्नेत्रं श्लक्ष्णं गोपुच्छसन्निभम् १०

आतुराङ्गुष्ठमानेन मूले स्थूलं विधीयते।  
कनिष्ठिकापरीणाहमग्रे च गुटिकामुखम् ११

तन्मूले कर्णिके द्वे च कार्ये भागाच्चतुर्थकात्।  
योजयेत्तत्र बस्तिं च बन्धद्वयविधानतः १२

बस्तिपुटकोपयोगिद्र व्यनिर्देशः।  
मृगाजशूकरगवां महिषस्यापि वा भवेत्।  
मूत्रकोशस्य बस्तिस्तु तदलाभेन चर्मजः।  
कषायरक्तः सुमृदुर्बस्तिः स्निग्धो दृढो हितः १३

व्रणबस्तिलक्षणम्।  
व्रणबस्तेस्तु नेत्रं स्याछ्लक्ष्णमष्टाङ्गुलोन्मितम्।  
मुद्गच्छिद्रं गृध्रपक्षनलिकापरिणाहि च १४

उचितबस्तिसेवनगुणाः।  
शरीरोपचयं वर्णं बलमारोग्यमायुषः।  
कुरुते परिवृद्धिं च बस्तिः सम्यगुपासितः १५

बस्तिकर्मोचितसमयनिर्देशः।  
दिवा शीते वसन्ते च स्नेहबस्तिः प्रदीयते।  
ग्रीष्मवर्षाशरत्काले रात्रौ स्यादनुवासनम् १६

बस्तिकाले भोजनविधानम्।  
न चातिस्निग्धमशनं भोजयित्वाऽनुवासयेत् १७

भोजनवैपरीत्ये बस्तिफलम्।  
मदं मूर्च्छां च जनयेद् द्विधा स्नेहः प्रयोजितः।  
रूक्षं भुक्तवतोऽत्यन्नं बलं वर्णश्च हीयते १८

बस्तेर्हीनातिमात्रयोर्निषेधः।  
हीनमात्रावुभौ बस्ती नातिकार्यकरौ स्मृतौ।  
अतिमात्रौ तथानाहक्लमातीसारकारकौ १९

बस्तिमात्रा।  
उत्तमस्य पलैः षड्भिर्मध्यमस्य पलैस्त्रिभिः।  
पलाद्यर्धेन हीनस्य युक्ता मात्राऽनुवासने २०

स्नेहबस्तौ सैन्धवशताह्वाचूर्णप्रक्षेपमानम्।  
शताह्वासैन्धवाभ्यां च देयं स्नेहे च चूर्णकम्।  
तन्मात्रोत्तममध्यान्त्याः षट्चतुर्द्वयमाषकैः २१

विरेचनानन्तरमेवानुवासनदानस्य नियमः।  
विरेचनात्सप्तरात्रे गते जातबलाय च।  
भक्तान्नायानुवास्याय बस्तिर्देयोऽनुवासनः २२

बस्तिप्रयोगविधिः।  
अथानुवास्यं स्वभ्यक्तमुष्णाम्बुस्वेदितं शनैः।  
भोजयित्वा यथाशास्त्रं कृतचङ्क्रमणं ततः २३

उत्सृष्टानिलविण्मूत्रं योजयेत्स्नेहबस्तिना।  
सुप्तस्य वामपार्श्वेन वामजङ्घाप्रसारिणः२४

कुञ्चितापरजङ्घस्य नेत्रं स्निग्धगुदे न्यसेत्।  
बद्ध्वा बस्तिमुखं स्रूत्रैर्वामहस्तेन धारयेत् २५

पीडयेद्दक्षिणेनैव मध्यवेगेन धीरधीः।  
जृम्भाकासक्षवादींश्च बस्तिकाले न कारयेत् २६

बस्तिपीडने कालनिर्देशः।  
त्रिंशन्मात्रामितः कालः प्रोक्तो बस्तेस्तु पीडने।  
ततः प्रणिहितः स्नेह उत्तानो वाक्शतं भवेत् २७

मात्रालक्षणम्।  
जानुमण्डलमावेष्ट्य कुर्याच्छोटिकया युतम्।  
एका मात्रा भवेदेषा सर्वत्रैष विनिश्चयः २८

बस्तिप्रणिधानोत्तराङ्गकृत्यम्।  
प्रसारितैः सर्वगात्रैर्यथावीर्यं विसर्पति।  
ताडयेत्तलयोरेनं त्रीन्वारांश्च शनैः शनैः २९

स्फिजोश्चैवं ततः श्रोणीं शय्यां चैवोत्क्षिपेत्ततः।  
जाते विधाने तु ततः कुर्यान्निद्रा ं\! यथासुखम् ३०

सम्यगनुवासितस्य लक्षणम्।  
सानिलः सपुरीषश्च स्नेहः प्रत्येति यस्य तु।  
उपद्र वं विना शीघ्रं स सम्यगनुवासितः ३१

प्रत्यागते स्नेहे व्यवस्था।  
जीर्णान्नमथ सायाह्ने स्नेहेप्रत्यागते पुनः।  
लघ्वन्नं भोजयेत्कामं दीप्ताग्निस्तु नरो यदि ३२

अनुवासनव्यापत्तौ प्रतीकारः।  
अनुवासिताय दातव्यमितरेऽह्नि सुखोदकम्।  
धान्यशुण्ठीकषायो वा स्नेहव्यापत्तिनाशनम् ३३

दोषानुसारेण बस्तिमानसङ्ख्यानिर्देशः।  
अनेन विधिना षड् वा सप्तवाऽष्टौ नवापि वा।  
विधेया बस्तयस्तेषामन्ते चैवनिरूहणम् ३४

सङ्ख्यात्मकस्नेहबस्तीनां गुणाः।  
दत्तस्तु प्रथमो वस्तिः स्नेहयेद्बस्तिवङ्क्षणैः।  
सम्यग्दत्तो द्वितीयस्तु मूर्धस्थमनिलं जयेत् ३५

बलं वर्णं च जनयेत्तृतीयस्तु प्रयोजितः।  
चतुर्थपञ्चमौ दत्तौ स्नेहयेतां रसासृजी ३६

षष्ठो मांसं स्नेहयति सप्तमो मेद एव च।  
अष्टमो नवमश्चापि मज्जानं च यथाक्रमम् ३७

एवं शुक्रगतान्दोषान्द्विगुणः साधु साधयेत्।  
अष्टादशाष्टादशकान्बस्तीनां यो निषेवयेत्।  
स कुञ्जरबलोऽप्यश्वं जयेत्तुल्योऽमरप्रभः ३८

रूक्षाय बहुवाताय स्नेहबस्तिं दिने दिने।  
दद्याद् वैद्यस्तथाऽन्येषामन्यां बाधामपाहरेत् ३९

स्नेहोऽल्पमात्रो रूक्षाणां दीर्घकालमनत्ययः।  
तथा निरूहः स्निग्धानामल्पमात्रः प्रशस्यते ४०

बस्तिदत्तस्नेहस्य तात्कालिकप्रत्यागतौ कर्त्तव्यं कर्म।  
अथवा यस्य तत्कालं स्नेहो निर्याति केवलः।  
तस्यान्योऽन्यतरो देयो न हि स्निह्यत्यतिष्ठति ४१

अनुवासनबस्तिस्नेहानिःसृतावुपद्र वास्तच्चिकित्सा च।  
अशुद्धस्य मलोन्मिश्रः स्नेहो नैति यदा पुनः।  
तदा शैथिल्यमाध्मानं शूलं श्वासश्च जायते ४२

पक्वाशये गुरुत्वं च तत्र दद्यान्निरूहणम्।  
तीक्ष्णं तीक्ष्णौषधैर्युक्ताफलवर्तिंर्हिता तथा ४३

यथाऽनुलोमनं वायुर्मलं स्नेहश्च जायते।  
तथा विरेचनं दद्यात्तीक्ष्णं नस्यं च शस्यते ४४

स्नेहबस्तेरनिःसृतावप्युपद्र वानुत्पत्तौ कर्त्तव्यं कर्म।  
यस्य नोपद्र वं कुर्यात्स्नेहबस्तिरनिःसृतः।  
सर्वोऽल्पो वा वृते रौक्ष्यादुपेक्ष्यः स विजानता ४५

अहोरात्रादनिःसृते स्नेहे प्रतीकारः।  
अनायातं त्वहोरात्रे स्नेहं संशोधनैर्ह रेत्।  
स्नेहबस्तावनायाते नान्यः स्नेहो विधीयते ४६

अनुवासनार्थं गुडूच्यादितैलम्।  
गुडूच्येरण्डपूतीकभार्ङ्गीविषकरोहिषम्।  
शतावरीं सहचरं काकनासां पलोन्मिताम् ४७

यवमाषातसीकोलकुलत्थान्प्रसृतोन्मितान्।  
चतुद्रो र्णे\!ऽम्भसः पक्त्वा द्रो णशेषेण तेन च ४८

पचेत्तैलाढकं पेष्यैर्जीवनीयैः पलोन्मितैः।  
अनुवासनमेतद्धि सर्ववातविकारनुत् ४९

बस्तिकर्मव्यापत्तिसङ्ख्याचिकित्सयोर्निर्देशः।  
षटसप्ततिव्यापदस्तु जायन्ते बस्तिकर्मणः।  
दूषितात्समुदायेन ताश्चिकित्स्यास्तु सुश्रुतात् ५०

अनुवासनबस्तौ पथ्यव्यवस्था।  
पानहारविहाराश्च परिहाराश्च कृत्स्नशः।  
स्नेहपानसमाः कार्या नात्रकार्याविचारणा ५१

इति श्रीशार्ङ्गधरसंहितायामुत्तरखण्डे स्नेहबस्तिविधिर्नाम पञ्चमोऽध्यायः।  
 

अथ निरूहबस्तिविधिर्नाम षष्ठोऽध्यायः।  
तत्र तद्भेदानाह।  
निरूहबस्तिर्बहुधा भिद्यते कारणान्तरैः।  
तैरेव तस्य नामानि कृतानि मुनिपुङ्गवैः १

निरूहस्यापरं नाम प्रोक्तमास्थापनं बुधैः।  
स्वस्थानस्थापनाद्दोषधातूनां स्थापनं मतम् २

दोषाद्यपेक्षया निरूहमात्राः।  
निरूहस्य प्रमाणं च प्रस्थं पादोत्तरं परम्।  
मध्यमं प्रस्थमुद्दिष्टं हीनस्य कुडवास्त्रयः ३

आस्थापनबस्त्यनर्हा जनाः।  
अतिस्निग्धोत्क्लिष्टदोषौ क्षतोरस्कः कृशस्तथा।  
आध्मानच्छर्दिहिक्काऽश कासश्वासप्रपीडितः ४

गुदशोफातिसारार्त्तो विषूचीकुष्ठसंयुतः।  
गर्भिणी मधुमेही च नास्थाप्यश्च जलोदरी ५

निरूहणबस्तियोग्या जनाः।  
वातव्याधावुदावर्त्ते वातासृग्विषमज्वरे।  
मूर्च्छातृष्णोदरानाहमूत्रकृच्छ्राश्मरीषु च ६

वृद्धासृग्दरमन्दाग्निप्रमेहेषु निरूहणम्।  
शूलेऽम्लपित्ते हृद्रो गे योजयेद्विधिवद् बुधः ७

निरूहबस्तिदानविधिः।  
उत्सृष्टानिलविण्मूत्रं स्निग्धस्विन्नमभोजितम्।  
मध्याह्ने गृहमध्ये च यथायोग्यं निरूहयेत् ८

स्नेहबस्तिविधानेन बुधः कुर्यान्निरूहणम्।  
जाते निरूहे च ततो भवेदुत्कटकासनः ९

तिष्ठेन्मुहूर्त्तमात्रं तु निरूहागमनेच्छया।  
अनायातं मुहूर्तं तु निरूहं शौधनैर्ह रेत्।  
निरूहैरेव मतिमान्क्षारमूत्राम्लसैन्धवैः १०

सुनिरूढलक्षणम्।  
यस्य क्रमेण गच्छन्ति विट्पित्तकफवायवः।  
लाघवं चोपजायेत सुनिरूहं तमादिशेत् ११

दुर्निरूढलक्षणम्।  
यस्य स्याद्बस्तिरल्पाल्पवेगो हीनमलानिलः।  
मूर्च्छार्त्तिजाड्यारुचिमान्दुर्निरूहं तमादिशेत् १२

निरूहस्य बस्तिदानविधेयतानिर्देशः।  
अनेन विधिना युञ्ज्यान्निरूहं बस्तिदानवित् ॠ

द्वितीयं वा तृतीयं वा चतुर्थं वा यथोचितम् १३

भोजनक्रमः।  
पित्तश्लेष्मानिलाविष्टं क्षीरयूषरसैः क्रमात्।  
निरूहं भोजयित्वा च ततस्तदनुवासयेत् १४

मृदुबस्तियोग्या जनाः।  
सुकुमारस्य वृद्धस्य बालस्य च मृदुर्हितः।  
बस्तिस्तीक्ष्णः प्रयुक्तस्तु तेषां हन्याद् बलायुषी १५

उत्क्लेशनादिबस्तीनां प्रयोगकालनिर्देशः।  
दद्यादुत्क्लेशनं पूर्वं मध्ये दोषहरं ततः।  
पश्चात्संशमनीयं च दद्याद्बस्तिं विचक्षणः १६

उत्क्लेशनबस्तिद्र व्याणि।  
एरण्डबीजं मधुकं पिप्पली सैन्धवं वचा।  
हपुषाफलकल्कश्च बस्तिरुत्क्लेशनः स्मृतः १७

दोषहरबस्तिद्र व्याणि।  
शताह्वा मधुकं बिल्वं कौटजं फलमेव च।  
सकाञ्जिकः सगोमूत्रो बस्तिर्दोषहरः स्मृतः १८

शमनबस्तिद्र व्याणि।  
प्रियङ्गुर्मधुकं मुस्ता तथैव च रसाञ्जनम्।  
सक्षीरः शस्यते बस्तिर्दोषाणां शमनः स्मृतः १९

शोधनबस्तिविधिः।  
शोधनद्र व्यनिष्क्वाथैस्तत्कल्कैः स्नेहसैन्धवैः।  
युक्त्या खजेन मथिता बस्तयः शोधनाः स्मृताः २०

लेखनबस्तिद्र व्याणि।  
त्रिफलाक्वाथगोमूत्रक्षौद्र क्षारसमायुताः।  
ऊषकादिप्रतीवापैर्बस्तयो लेखनाः स्मृताः २१

बृंहणबस्तिद्र व्याणि।  
बृंहणद्र व्यनिष्क्वाथकल्कैर्मधुरकैर्युताः।  
सर्पिर्मांसरसोपेता बस्तयो बृंहणाः स्मृताः २२

पिच्छिलबस्तिद्र व्याणि।  
बदर्यैरावतीशेलुशाल्मलीधन्वनागराः।  
क्षीरसिद्धाः क्षौद्र युक्ता नाम्ना पिच्छिलसञ्ज्ञिताः २३

अजोरभ्रैणरुधिरैर्युक्ता देया विचक्षणैः।  
मात्रा पिच्छिलबस्तीनां पलैर्द्वादशभिर्मता २४

निरूहार्थं द्र व्याणां परिमाणपूर्वकं विधानम्।  
दत्त्वादौ सैन्धवस्याक्षं मधुनः प्रसृतिद्वयम्।  
विनिर्मथ्य ततो दद्यात्स्नेहस्य प्रसृतित्रयम् २५

एकीभूते ततः स्नेहे कल्कस्य प्रसृतिं क्षिपेत्।  
सम्मूर्च्छिते कषायं तु चतुःप्रसृतिसम्मितम् २६

क्षिप्त्वा विमथ्य दद्याच्च निरूहं कुशलो भिषक्।  
वाते चतुष्पलं क्षौद्रं दद्यात्स्नेहस्य षट्पलम् २७

पित्ते चतुष्पलं क्षौद्रं स्नेहं दद्यात्पलत्रयम्।  
कफे च षट्पलं क्षौद्रं क्षिपेत्स्नेहं चतुष्पलम् २८

मधुतैलिकबस्तिविधिः।  
एरण्डक्वाथतुल्यांशं मधु तैलं पलाष्टकम् २९

शतपुष्पापलार्धेन सैन्धवार्धेन संयुतम्।  
मधुतैलिकसञ्ज्ञोऽय बस्तिः खजविलोडितः ३०

मेदोगुल्मकृमिप्लीहमलोदावर्त्तनाशनः।  
बलवर्णकरश्चैव वृष्यो दीपनबृंहणः ३१

दीपनबस्तिविधिः।  
क्षौद्रा ज्यक्षीरतैलानां प्रसृतं प्रसृतं भवेत्।  
हपुषासैन्धवाक्षांशो बस्तिः स्याद्दीपनः परः ३२

युक्तरथबस्तिविधिः।  
एरण्डमूलनिष्क्वाथो मधु तैलं ससैन्धवम्।  
एष युक्तरथो बस्तिः सवचापिप्पलीफलः ३३

सिद्धबस्तिविधिः।  
पञ्चमूलस्य निष्क्वाथस्तैलं मागधिका मधु।  
ससैन्धवः समधुकः सिद्धबस्तिरिति स्मृतः ३४

पथ्यापथ्यम्।  
स्नानमुष्णोदकैः कुर्याद्दिवास्वप्नमजीर्णताम्।  
वर्जयेदपरं सर्वमाचरेत्स्नेहबस्तिवत् ३५

इति श्रीशार्ङ्गधरसंहितायामुत्तरखण्डे निरूहबस्तिविधिर्नाम षष्ठोऽध्यायः।  
 

अथोत्तरबस्तिविधिर्नाम सप्तमोऽध्यायः।  
तत्रादावुत्तरबस्तिस्वरूपम्।  
अतः परं प्रवक्ष्यामि बस्तिमुत्तरसञ्ज्ञितम्।  
द्वादशाङ्गुलकं नेत्रं मध्ये च कृतकर्णिकम्।  
मालतीपुष्पवृन्ताभं छिद्रं सर्षपसन्निभम् १

उत्तरबस्तौ स्नेहमात्रा।  
पञ्चविंशतिवर्षाणामधो मात्रा द्विकार्षिकी।  
तदूर्ध्वं पलमात्रा च स्नेहस्योक्ता भिषग्वरैः २

उत्तरबस्तिविधिः।  
अथास्थापनशुद्धस्य तृप्तस्य स्नानभोजनैः।  
स्थितस्य जानुमात्रे च पीठेऽन्विष्य शलाकया ३

स्निग्धया मेढ्रमार्गे च ततो नेत्रं नियोजयेत्।  
शनैः शनैर्घृताभ्यक्तं मेढ्ररन्ध्रेऽङ्गुलानि षट् ४

ततोऽवपीडयेद्बस्तिं शनैर्नेत्रं च निर्ह रेत्।  
ततः प्रत्यागते स्नेहे स्नेहबस्तिक्रमो हितः ५

स्त्रीणां बस्तिदाने विधिः।  
स्त्रीणां कनिष्ठिकास्थूलं नेत्रं कुर्याद् दशाङ्गुलम् ६

मुद्गप्रवेशं योज्यं च योन्यन्तश्चतुरङ्गुलम्।  
द्व्यङ्गुलं मूत्रमार्गे च सूक्ष्मं नेत्रं नियोजयेत् ७

बालानां बस्तिदाने विधिः।  
मूत्रकृच्छ्रविकारेषु बालानां त्वेकमङ्गुलम्।  
शनैर्निष्कम्पमाधेयं सूक्ष्मं नेत्रं विचक्षणः ८

स्त्रीणां बालानां च स्नेहमात्रा।  
योनिमार्गेषु नारीणां स्नेहमात्रा द्विपालिकी।  
मूत्रमार्गे पलोन्मानां बालानां च द्विकार्षिकी ९

स्त्रीणामुत्तरबस्तिदानप्रकारः।  
उत्तानायै स्त्रियै दद्यादूर्ध्वजान्वै विचक्षणः।  
अप्रत्यागच्छति भिषग्बस्तावुत्तरसञ्ज्ञिते १०

भूयो बस्तिं निदध्याच्च संयुक्तैः शोधनैर्गणैः।  
फलवर्त्तिं निदध्याद्वा योनिमार्गे दृढां भिषक् ११

सूत्रैर्विनिर्मितां स्निग्धां शोधनद्र व्यसंयुताम्।  
दह्यमाने तथा बस्तौ दद्याद्बस्तिं विशारदः १२

क्षीरिवृक्षकषायेण पयसा शीतलेन वा।  
बस्तिः शुक्ररुजः पुंसां स्त्रीणामार्त्तवजां रुजम्।  
हन्यादुत्तरबस्तिस्तु नोचितो मेहिनां क्वचित् १३

उत्तरबस्तेर्गुणदोषाः।  
सम्यग्दत्तस्य लिङ्गानि व्यापदःक्रम एव च।  
बस्तेरुत्तरसञ्ज्ञस्य समानं स्नेहबस्तिना १४

फलवर्त्तिलक्षणम्।  
घृताभ्यक्ते गुदे क्षेप्या श्लक्ष्णा स्वाङ्गुष्ठसन्निभा।  
मलप्रवर्त्तिनी वर्त्तिः फलवर्त्तिश्च सा स्मृता १५

इति श्रीशार्ङ्गधरसंहितायामुत्तरखण्डे उत्तरबस्तिविधिर्नाम सप्तमोऽध्यायः।  
 

अथ नस्यविधिर्नाम अष्टमोऽध्यायः

तत्र नस्यस्य निरुक्तिर्नाम च।  
नस्यं तत्कथ्यते धीरैर्नासाग्राह्यं यदौषधम्।  
नावनं नस्यकर्मेति तस्य नामद्वयं मतम् १

नस्यभेदाः।  
नस्यभेदो द्विधा प्रोक्तो रेचनं स्नेहनं तथा।  
रेचनं कर्षणं प्रोक्तं स्नेहनं बृंहणं मतम् २

नस्यकर्मकालः।  
कफपित्तानिलध्वंसे पूर्वमध्यापराह्णके।  
दिने तु गृह्यते नस्यं रात्रावप्युत्कटे गदे ३

नस्यानर्हाः समया जनाश्च।  
नस्यं त्यजेद्भोजनान्ते दुर्दिने चापतर्पणे।  
तथा नवप्रतिश्यायी गर्भिणी गरदूषितः ४

अजीर्णीदत्तबस्तिश्च पीतस्नेहोदकासवः।  
क्रुद्धः शोकाभिभूतश्च तृषाऽत्तो वृद्धबालकौ।  
वेगावरोधी स्नातश्च स्नातुकामश्च वर्जयेत् ५

नस्यार्हानर्हा अवस्थाः।  
अष्टवर्षस्य बालस्य नस्यकर्म समाचरेत्।  
अशीतिवर्षादूर्ध्वं च नावनं नैव दीयते ६

वैरेचनं नस्यम्।  
अथ वैरेचनं नस्यं ग्राह्यं तैलैः सुतीक्ष्णकैः।  
तीक्ष्णभेषजसिद्धैर्वा स्नेहैः क्वाथै रसैस्तथा ७

शिरोविरेचननस्यमात्रा।  
नासिकारन्ध्रयोरष्टौ षट् चत्वारश्च बिन्दवः।  
प्रत्येकं रेचने योज्या मुख्यमध्यान्त्यमात्रया ८

नस्यकर्मण्यौषधप्रमाणम्।  
नस्यकर्मणि दातव्यं शाणैकं तीक्ष्णमौषधम्।  
हिङ्गु स्याद्यावमात्रं तु माषैकं सैन्धवं मतम् ९

क्षीरं चैवाष्टशाणं स्यात्पानीयं च त्रिकार्षिकम्।  
कार्षिकं मधुरं द्र व्यं नस्यकर्मणि योजयेत् १०

शिरोविरेचननस्यभेदाः।  
अवपीडः प्रधमनं द्वौ भेदावपरौ स्मृतौ।  
शिरोविरेचनस्यात्र तौ तु देयौ यथायथम् ११

अवपीडननस्यस्वरूपम्।  
कल्कीकृतादौषधाद्यः पीडितो निःसृतो रसः।  
सोऽवपीडः समुद्दिष्टस्तीक्ष्णद्र व्यसमुद्भवः १२

प्रधमननस्यस्वरूपम्।  
षडङ्गुला द्विवक्रा वा नाडी चूर्णं तया धमेत्।  
तीक्ष्णं कोलमितं वक्त्रवातैः प्रधमनं हि तत् १३

रेचननस्ययोर्योग्या जनाः।  
ऊर्ध्वजत्रुगते रोगे कफजे स्वरसङ्क्षये।  
अरोचके प्रतिश्याये शिरःशूले च पीनसे।  
शोफापस्मारकुष्ठेषु नस्यं वैरेचनं हितम् १४

स्नेहननस्ययोग्या जनाः।  
भीरुस्त्रीकृशबालानां नस्यं स्नेहेन दीयते १५

अवपीडननस्ययोग्या जनाः।  
गलरोगे सन्निपाते निद्रा यां विषमज्वरे।  
मनोविकारे कृमिषु युज्यते चावपीडनम् १६

प्रधमननस्ययोग्या जनाः।  
अत्यन्तोत्कटदोषेषु विसञ्ज्ञेषु च दीयते।  
चूर्णं प्रधमनं धीरैस्तद्धि तीक्ष्णतरं यतः १७

अथावपीडनप्रधमनयोः कतिपययोगाः।  
नस्यं स्याद् गुडशुण्ठीभ्यां पिप्पल्या सैन्धवेन च।  
जलपिष्टेन तेनाक्षिकर्णनासाशिरोगदाः १८

मन्याहनुगलोद्भूता नश्यन्ति भुजपृष्ठजाः १९

मधूकसारादिनस्यम्।  
मधूकसारकृष्णाभ्यां वचामरिचसैन्धवैः।  
नस्यं कोष्णजले पिष्टं दद्यात्सञ्ज्ञाप्रबोधनम्।  
अपस्मारे तथोन्मादे सन्निपातेऽपतन्त्रके २०

तन्द्रा यां सैन्धवादि नस्यम्।  
सैन्धवं श्वेतमरिचं सर्षपाः कुष्ठमेव च।  
बस्तमूत्रेण पिष्टानि नस्यं तन्द्रा निवारणम् २१

तत्रैव मरिचादिप्रधमननस्यम्।  
रोहितमत्स्यपित्तेन भावितं सैन्धवं वचा २२

मरिचं पिप्पली शुण्ठी कङ्कोलं लशुनं परम्।  
कट्फलं चेति तच्चूर्णं देयं प्रधमनं बुधैः २३

बृंहणनस्यविधिः।  
अथ बृंहणनस्यस्य कल्पना कथ्यतेऽधुना।  
मर्शश्च प्रतिमर्शश्च द्वौ भेदौ स्नेहनौ मतौ २४

मर्शस्य तर्पणी मात्रा मुख्या शाणैः स्मृताऽष्टभिः।  
मध्यमा च चतुःशाणैर्हीना शाणमिता स्मृता २५

एकैकस्मिंस्तु मात्रेयं देया नासापुटे बुधैः।  
मर्शस्य द्वित्रिवेलं वा वीक्ष्य दोषबलाबलम् २६

एकान्तरं द्व्यन्तरं वा नस्यं दद्याद्विचक्षणः।  
त्र्\! यहं पञ्चाहमथवा सप्ताहंवा सुयन्त्रितम् २७

मर्शे शिरोविरेके च व्यापदो विविधाः स्मृताः।  
दोषोत्क्लेशात्क्षयाच्चैव विज्ञेयास्ता यथाक्रमम् २८

दोषोत्क्लेशनिमित्तासु युञ्ज्याद्वमनशोधनम्।  
अथ क्षयनिमित्तासु यथास्वं बृंहणं हितम् २९

शिरोनासाऽक्षिरोगेषु सूर्यावर्त्तार्धभेदके।  
दन्तरोगे बले हीने मन्याबाह्वंसजे गदे ३०

मुखशोषे कर्णनादे वातपित्तगदे तथा।  
अकालपलिते चैव केशश्मश्रुप्रपातने।  
युज्यते बृंहणं नस्यं स्नेहैर्वा मधुरद्र वैः ३१

तत्र कुङ्कुमनस्यम्।  
सशर्करं पयःपिष्ठं भृष्टमाज्येन कुङ्कुमम् ३२

नस्यप्रयोगतो हन्याद्वातरक्तभवा रुजः।  
भ्रूशङ्खाक्षिशिरः कर्णसूर्यावर्त्तार्धभेदकान् ३३

अन्यद् बृंहणनस्यम्।  
नस्यं स्यादणुतैलेन तथा नारायणेन वा।  
माषादिना वा सर्पिर्भिस्तत्तद्भेषजसाधितैः ३४

दोषानुसारेण नस्ये स्नेहव्यस्था।  
तैलं कफे स्याद्वाते च केवले पवने वसा।  
दद्यान्नस्यं सदा पित्ते सर्पिर्मज्जानमेव च ३५

पक्षाघातादौ माषादिनस्यम्।  
माषात्मगुप्तारास्नाभिर्बलारुबुकरोहिषैः।  
कृतोऽश्वगन्धया क्वाथो हिङ्गुसैन्धवसंयुतः ३६

कोष्णो नस्यप्रयोगेण पक्षाघातं सकम्पनम्।  
जयेदर्दितवातं च मन्यास्तम्भापबाहुकौ ३७

प्रतिमर्शनस्यमात्रा।  
प्रतिमर्शस्य मात्रा तु द्विद्विबिन्दुमिता मता।  
प्रत्येकशो नस्तकयोः स्नेहेनेति विनिश्चितम् ३८

विन्द्वात्मकमात्रालक्षणम्।  
स्नेहे ग्रन्थिद्वयं यावन्निमग्ना चोद्धृता ततः।  
तर्जनी यं स्रवेद्विन्दुं सा मात्रा बिन्दुसञ्ज्ञिता ३९

एवं विधैर्बिन्दुसञ्ज्ञैरष्टभिः शाण उच्यते।  
स देयो मर्शनस्ये तु प्रतिमर्शो द्विबिन्दुकः ४०

प्रतिमर्शनस्यस्य चतुर्दशसमयः।  
समयाः प्रतिमर्शस्य बुधैः प्रोक्ताश्चतुर्दश।  
प्रभाते दन्तकाष्ठान्ते गृहान्निर्गमने तथा ४१

व्यायामाध्वव्यवायान्ते विण्मूत्रान्तेऽञ्जने कृते।  
कवलान्ते भोजनान्ते दिवासुप्तोत्थिते तथा।  
वमनान्ते तथा सायं प्रतिमर्शः प्रयुज्यते ४२

प्रतिमर्शनस्यस्य निषिक्तलक्षणम्।  
ईषदुच्छिक्कनात्स्नेहो यदा वक्त्रं प्रपद्यते ४३

नस्ये निषिक्तं तं विद्यात्प्रतिमर्शप्रमाणतः।  
उच्छिन्दन्न पिबेच्चैतन्निष्ठीवेन्मुखमागतम् ४४

प्रतिमर्शनस्ययोग्या जनाः।  
क्षीणे तृष्णास्यशीर्षार्त्ते बाले वृद्धे च युज्यते।  
प्रतिमर्शेनशाम्यन्ति रोगाश्चैवोर्ध्वजत्रुजाः।  
वलीपलितनाशश्च बलमिन्द्रि यजं भवेत् ४५

पलितरोगे नस्यम्।  
बिभीतनिम्बगम्भारी शिवा शेलुश्च काकिनी।  
एकैकतैलनस्येन पलितं नश्यति ध्रुवम् ४६

नस्यग्रहणविधिः।  
अथ नस्यविधिं वक्ष्ये नस्यग्रहणहेतवे।  
देशे वातरजोमुक्ते कृतदन्तनिघर्षणम् ४७

विशुद्धं धूमपानेन स्विन्नभालगलं तथा।  
उत्तानशायिनं किञ्चित्प्रलम्बशिरसं नरम् ४८

आस्तीर्णहस्तपादं च वस्त्राच्छादितलोचनम्।  
समुन्नमितनासाऽग्र वैद्यौ नस्येन योजयेत् ४९

कोष्णमच्छिन्नधारं च हेमतारादिशुक्तिभिः।  
शुक्त्या वा यत्र युक्त्या वा प्लोतैर्वा नस्यमाचरेत् ५०

नस्यप्रयोगसमये वर्ज्या विषयाः।  
नस्येष्वासिच्यमानेषु शिरो नैव प्रकम्पयेत्।  
न कुप्येन्न प्रभाषेत नोच्छिन्देन्नहसेत्तथा ५१

एतैर्हि विहितः स्नेहो नैवान्तः सम्प्रपद्यते ५२

नस्यप्रमादजा रोगाः।  
ततः कासप्रतिश्यायशिरोऽक्षिगदसम्भवः।  
शृङ्गाटकमभिप्लाव्य स्थापयेन्न गिलेद् द्र वम् ५३

नस्यधारणमात्रा।  
पञ्च सप्त दशैव स्युर्मात्रा नस्यस्य धारणे ५४

नस्यधारणानन्तरं कर्त्तव्यकर्म।  
उपविश्याथ निष्ठीवेन्नासावक्त्रगतं द्र वम्।  
वामदक्षिणपार्श्वाभ्यां निष्ठीवेत्सम्मुखे न हि ५५

नस्यानन्तरं त्याज्यकर्माणि।  
नस्ये नीते मनस्तापं रजः क्रोधं च सन्त्यजेत्।  
शयीत निद्रा ं\! त्यक्त्वा च प्रोत्तानो वाक्शतं नरः।  
तथा वैरेचनस्यान्ते धूमो वा कवलो हितः ५६

नस्यस्य लक्षणत्रयम्।  
नस्ये त्रीण्युपदिष्टानि लक्षणानि प्रयोगतः।  
शुद्धिहीनातियोगानि विशेषाच्छास्त्रचिन्तकैः ५७

शिरःशुद्धिलक्षणम्।  
लाघवं मनसः शुद्धिः स्रोतसां व्याधिसङ्क्षयः।  
चित्तेन्द्रि यप्रसादश्च शिरसः शुद्धिलक्षणम् ५८

हीनशुद्धिलक्षणम्।  
कण्डूपदेहोगुरुता स्रोतसां कफसंस्रवः।  
मूर्ध्नि हीनविशुद्धेस्तु लक्षणं परिकीर्त्तितम् ५९

अतिशयशुद्धस्य लक्षणम्।  
मस्तुलुङ्गागमो वातवृद्धिरिन्द्रि यविभ्रमः।  
शून्यता शिरसश्चापि मूर्ध्नि गाढं विरेचिते ६०

हीनातिसम्यक्शुद्धिक्रियाः।  
हीनातिशुद्धे शिरसि कफवातघ्नमाचरेत्।  
सम्यग्विशुद्धे शिरसि सर्पिर्नस्ये निषेचयेत् ६१

अतिस्निग्धस्य लक्षणं चिकित्सा च।  
कफप्रसेकः शिरसो गुरुतेन्द्रि यविभ्रमः।  
लक्षणं तदतिस्निग्धे तत्र रूक्षं प्रदापयेत्।  
भोजयेच्चानभिष्यन्दि नस्याचारिकमादिशेत् ६२

पञ्चकर्मणां नामानि।  
वमनं रेचनं नस्यं निरूहश्चानुवासनम्।  
एतानि पञ्च कर्माणि कथितानि मुनीश्वरैः ६३

इति श्रीशार्ङ्गधरसंहितायामुत्तरखण्डे नस्यविधिर्नामाष्टमोऽध्यायः।  
 

अथ धूमपानविधिर्नाम नवमोऽध्यायः।  
तत्र धूमसङ्ख्या।  
धूमस्तु षड्विधः प्रोक्तः शमनो बृंहणस्तथा।  
रेचनः कासहा चैव वामनो व्रणधूपनः १

शमनबृंहणरेचनधूमानां पर्यायाः।  
शमनस्य तु पर्यायौ मध्यः प्रायोगिकस्तथा।  
बृंहणस्यापि पर्यायौ स्नेहनो मृदुरेव च।  
रेचनस्यापि पर्यायौ शोधनस्तीक्ष्ण एव च २

धूमपानानर्हा जनाः।  
अधूमार्हाश्च खल्वेते श्रान्तो भीतश्च दुःखितः ३

दत्तबस्तिर्विरिक्तश्च रात्रौ जागरितस्तथा।  
पिपासितश्च दाहार्तस्तालुशोषी तथोदरी ४

शिरोऽभितापी तिमिरी छर्द्याध्मानप्रपीडितः।  
क्षतोरस्कः प्रमेहार्तः पाण्डुरोगी च गर्भिणी ५

रूक्षः क्षीणोऽभ्यवहृतक्षीरक्षौद्र घृतासवः।  
भुक्तान्नदधिमत्स्यश्च बालो वृद्धः कृशस्तथा ६

अकाले धूमपाने दोषस्तत्प्रतीकारश्च।  
अकाले चातिपीतश्च धूमः कुर्यादुपद्र वान्।  
तत्रेष्टं सर्पिषः पानं नावनाञ्जनतर्पणम् ७

सर्पिरिक्षुरसं द्रा क्षां पयो वा शर्कराम्बु वा।  
मधुराम्लौ रसौ वाऽपि शमनाय प्रदापयेत् ८

धूमपानस्य समया गुणाश्च।  
धूमस्तु द्वादशाद्वर्षाद् गृह्यतेऽशीतिकान्न च।  
कासश्वासप्रतिश्यायान्मन्याहनुशिरोरुजः ९

वातश्लेष्मविकारांश्च हन्याद् धूमः सुयोजितः।  
धूमप्रयोगात्पुरुषः प्रसन्नेन्द्रि यवाङ्मनाः।  
दृढकेशद्विजश्मश्रुः सुगन्धिवदनो भवेत् १०

धूमनलिकाविधानम्।  
धूमनाडी भवेत्तत्र त्रिखण्डा च त्रिपर्विका ११

कनिष्ठिकापरीणाहा राजमाषागमान्तरा।  
धूमनाडी भवेद्दीर्घा शमने रोगिणोऽङ्गुलैः १२

चत्वारिंशन्मितैस्तद्वद् द्वात्रिंशद्भिर्मृदौ मता।  
तीक्ष्णे चतुर्विंशतिभिः कासघ्नी षोडशोन्मितैः १३

दशाङ्गुलैर्वामनीये तथा स्याद् व्रणनाडिका।  
कलायमण्डलस्थूला कुलत्थागमरन्ध्रिका १४

धूमपानार्थमीषिकाविधानम्।  
अथेषिकां प्रलिम्पेच्च सुश्लक्ष्णां द्वादशाङ्गुलाम्।  
धूमद्र व्यस्य कल्केन लेपश्चाष्टाङ्गुलः स्मृतः १५

कल्कं कर्षमितं लिप्त्वा छायाशुष्कं च कारयेत्।  
ईषिकामपनीयाथ स्नेहाक्तां वर्त्तिमादरात् १६

अङ्गारैर्दीपितां कृत्वा धृत्वा नेत्रस्य रन्ध्रके।  
वदनेन पिबेद् धूमं वदनेनैव सन्त्यजेत् १७

नासिकाभ्यां ततः पीत्वा मुखेनैव वमेत्सुधीः।  
शरावसम्पुटे क्षिप्त्वा कल्कमङ्गारदीपितम्।  
छिद्रे नेत्रं निवेश्याथ व्रणं तेनैव धूपयेत् १८

शमनादिधूमानां द्र व्याणि।  
एलादिकल्कं शमने स्निग्धं सर्जरसं मृदौ।  
रेचने तीक्ष्णकल्कं च कासघ्नं क्षुद्रि कोषणम् १९

वामने स्नायुचर्माद्यं दद्याद् धूमस्य पानकम्।  
व्रणे निम्बवचाद्यं च धूपनं सम्प्रशस्यते २०

बालग्रहादिष्वपराजितो धूपः।  
अन्येऽपि धूमा गेहेषु कर्तव्या रोगशान्तये २१

मयूरपिच्छं निम्बस्य पत्राणि बृहतीफलम्।  
मरिचं हिङ्गु मांसी च बीजं कार्पाससम्भवम् २२

छागरोमाहिनिर्मोकं विष्ठा वैडालिकी तथा।  
गजदन्तश्च तच्चूर्णं किच्चिद्घृतविमिश्रितम् २३

गेहेषु धूपनं दत्तं सर्वान्बालग्रहाञ्जयेत्।  
पिशाचान्राक्षसाञ्जित्वा सर्वज्वरहरं भवेत् २४

धूमपाने पथ्यं नेत्रद्र व्याणि च।  
परिहारस्तु धूमेषु कार्यो रेचननस्यवत्।  
नेत्राणि धातुजान्याहुर्नलवंशादिजान्यपि २५

इति श्रीशार्ङ्गधरसंहितायामुत्तरखण्डे धूमपानविधिर्नाम नवमोऽध्यायः।  
 

अथ गण्डूषकवलप्रतिसारणविधिर्नाम दशमोऽध्यायः।  
तत्र गण्डूषकवलयोर्भेदा\!।  
चतुर्विधः स्याद्गण्डूषः स्नैहिकः शमनस्तथा।  
शोधनो रोपणश्चैव कवलश्चापि तद्विधः १

तद्भेदानां प्रकाराः।  
स्निग्धोष्णैः स्नैहिको वाते स्वादुशीतैः प्रसादनः।  
पित्ते कट्वम्ललवणैरुष्णैः संशोधनः कफे २

कषायतिक्तमधुरैः कदुष्णो रोपणो व्रणे।  
चतुष्प्रकारो गण्डूषः कवलश्चापि कीर्त्तितः ३

गण्डूषकवलयोर्लक्षणम्।  
असञ्चारी मुखे पूर्णे गण्डूषः कवलश्चरः।  
तत्र द्र वेण गण्डूषः कल्केन कवलः स्मृतः ४

गण्डूषकवलयोरौषधमात्रा।  
दद्याद् द्र वेषु चूर्णं च गण्डूषे कोलमात्रकम्।  
कर्षप्रमाणः कल्कश्च दीयते कवले बुधैः ५

गण्डूषस्य योग्याऽवस्था तद्धारणप्रमाणं च।  
धार्यन्ते पञ्चमाद्वर्षाद्गण्डूषकवलादयः।  
गण्डूषान्सुस्थितः कुर्यात्स्विन्नभालगलादिकः ६

मनुष्यस्त्रींस्तथा पञ्च सप्त वा दोषनाशनात्।  
कफपूर्णास्यता यावच्छेदो दोषस्य वा भवेत्।  
नेत्रघ्राणस्रुतिर्यावत्तावद् गण्डूषधारणम् ७

वाते स्नैहिकगण्डूषः।  
तिलकल्कोदकं क्षीरं स्नेहो वा स्नैहिके हितः ८

दाहनाशनगण्डूषः।  
तिला नीलोत्पलं सर्पिः शर्करा क्षीरमेव च।  
सक्षौद्रो हनुवक्त्रस्थो गण्डूषो दाहनाशनः ९

मुखव्रणादौ मधुगण्डूषः।  
वैशद्यं जनयत्यास्ये सन्दधाति मुखव्रणान्।  
दाहतृष्णाप्रशमनं मधुगण्डूषधारणम् १०

विषक्षाराग्निदग्धे गण्डूषः।  
विषक्षाराग्निदग्धे च सर्पिधार्यं पयोऽथवा ११

दन्तचाले गण्डूषः।  
तैलसैन्धवगण्डूषो दन्तचाले प्रशस्यते १२

मुखशोषे कफे च हितः काञ्जिकगण्डूषः।  
शोषं मुखस्य वैरस्यं गण्डूषः काञ्जिको जयेत्।  
सिन्धुत्रिकटुराजीभिरार्द्र केण कफे हितः १३

कफरक्तपित्तनाशनो गण्डूषः।  
त्रिफलामधुगण्डूषः कफासृक्पित्तनाशनः १४

मुखपाकर्न्घो गण्डूषः।  
दार्वी गुडूची त्रिफला द्रा क्षा जात्याश्च पल्लवाः।  
यवासश्चेति तत्क्वाथः षष्ठांशक्षौद्र संयुतः।  
शीतो मुखे धृतो हन्यान्मुखपाकं त्रिदोषजम् १५

गण्डूषादिषु परस्परं द्र व्यैक्यम्।  
यस्यौषधस्य गण्डूषस्तस्यैव प्रतिसारणम्।  
कवलश्चापि तस्यैव ज्ञेयोऽत्र कुशलैर्न रैः १६

कफवातजारुचिनाशकः कवलः।  
केसरं मातुलुङ्गस्य सैन्धवोषणसंयुतम्।  
हन्यात्कवलतो जाड्यमरुचिं कफवातजाम् १७

प्रतिसारणप्रयोगमाह।  
प्रतिसारणप्रयोगभेदाः।  
कल्कोऽवलेहश्चूर्णं च त्रिविधं प्रतिसारणम्।  
अङ्गुल्यग्रगृहीतं च यथास्वं मुखरोगिणाम् १८

दन्तमुखकण्ठरोगेषु प्रतिसारणचूर्णम्।  
कुष्ठं दार्वी समङ्गा च पाठा तिक्ता च पीतिका।  
तेजनी मुस्तलोध्रे च चूर्णं स्यात्प्रतिसारणम्।  
रक्तस्रुतिं दन्तपीडां शोथं दाहं च नाशयेत् १९

गण्डूषादीनां हीनातियोगजा दोषाः।  
हीनयोगात्कफोत्क्लेशो रसाज्ञानारुची तथा।  
अतियोगान्मुखे पाकः शोषस्तृष्णा क्लमो भवेत् २०

गण्डूषे शुद्धिलक्षणम्।  
व्याधेरपचयस्तुष्टिर्वैशद्यं वक्त्रलाघवम्।  
इन्द्रि याणां प्रसादश्च गण्डूषे शुद्धिलक्षणम् २१

इति श्रीशार्ङ्गधरसंहितायामुत्तरखण्डे गण्डूषादिविधिर्नाम दशमोऽध्यायः।  
 

अथ लेपविधिर्नाम एकादशोऽध्यायः।  
लेपस्य नामानि तद्भेदाश्च।  
आलेपस्य च नामानि लिप्तो लेपश्च लेपनम्।  
दोषघ्नो विषहा वर्ण्यो मुखलेपस्त्रिधा मतः १

लेपस्य मात्रा।  
त्रिप्रमाणश्चतुर्भागस्त्रिभागोऽधाङ्गुलोन्नतः।  
आद्रो र्\! व्याधिहरः स स्याच्छुष्को दूषयतिच्छविम् २

शोथघ्नो लेपः।  
पुनर्नवा दारु शुण्ठीं सिद्धार्थं शिग्रुमेव च।  
पिष्ट्वा चैवारनालेन प्रलेपः सर्वशोथजित् ३

दाहनाशको लेपः।  
बिभीतफलमज्जाया लेपो दाहार्त्तिनाशनः ४

विसर्पशोथव्रणादौ दशाङ्गलेपः।  
शिरीषं मधुयष्टी च तगरं रक्तचन्दनम्।  
एला मांसी निशायुग्मं कुष्ठं बालकमेव च।  
इति सञ्चूर्ण्य लेपोऽय पञ्चमांशघृतप्लुतः ५

जलेन क्रियते सुज्ञैर्दशाङ्ग इति सञ्ज्ञितः।  
विसर्पान्विषविस्फोटशोथान्दुष्टव्रणाञ्जयेत् ६

आरुष्करशोथघ्नो लेपः।  
अजादुग्धतिलैर्लेपो नवनीतेन संयुतः।  
शोथमारुष्करं हन्ति लेपो वा कृष्णमृत्तिकैः ७

कीटघ्नो लेपः।  
लाङ्गल्यतिविषाऽलाबुजालिनीमूलबीजकैः।  
लेपो धान्याम्बुसम्पिष्टः कीटविस्फोटनाशनः ८

मुखकान्तिकरो लेपः।  
रक्तचन्दनमञ्जिष्ठलोध्रकुष्ठप्रियङ्गवः।  
वटाङ्कुरा मसूराश्च व्यङ्गघ्ना मुखकान्तिदाः ९

मुखकान्तिकरं लेपान्तरम्।  
मातुलुङ्गजटा सर्पिः शिला गोशकृतो रसः।  
मुखकान्तिकरो लेपः पिटिकाव्यङ्गकालजित् १०

तारुण्यपिटिकाऽपहा लेपा।  
लोध्रधान्यवचालेपस्तारुण्यपिटिकाऽपहः।  
तद्वद्गोरोचनायुक्तं मरिचं मुखलेपनम्।  
सिद्धार्थकवचालोध्रसैन्धवैश्च प्रलेपनम् ११

व्यङ्गहरा लेपाः।  
व्यङ्गेषु चार्जुनत्वग्वामञ्जिष्ठा वा समाक्षिका।  
लेपः सनवनीतो वा श्वेताश्वखुरजामषी १२

मुखकार्ष्ण्ये लेपः।  
अर्कक्षीरहरिद्रा भ्यां मर्दयित्वा विलेपनात्।  
मुखकार्ष्ण्यं शमं याति चिरकालोद्भवं ध्रुवम् १३

तत्रैव लेपान्तरम्।  
वटस्य पाण्डुपत्राणि मालती रक्तचन्दनम् १४

कुष्ठं कालीयकं लोध्रमेभिर्लेपं प्रयोजयेत्।  
तारुण्यपिटिकाव्यङ्गनीलिकादिविनाशनम् १५

अरुंषिकायां लेपः।  
पुराणमथ पिण्याकं पुरीषं कुक्कुटस्य च।  
मूत्रपिष्टः प्रलेपोऽय शीघ्रं हन्यादरुंषिकाम् १६

तत्रैव लेपान्तरम्।  
खदिरारिष्टजम्बूनां त्वग्भिर्वा मूत्रसंयुतैः।  
कुटजत्वक्सैन्धवं च लेपो हन्यादरुंषिकाम् १७

दारुणके लेपः।  
प्रियाल बीजमधुककुष्ठमाषैः ससैन्धवैः।  
कार्यो दारुणके मूर्ध्नि प्रलेपो मधुसंयुतः १८

तत्रैवान्यल्लेपद्वयम्।  
दुग्धेन खाखसं बीजं प्रलेपाद्दारुणं जयेत्।  
आम्रबीजस्य चूर्णं तु शिवाचूर्णसमं द्वयम्।  
दुग्धपिष्टः प्रलेपोऽय दारुणं हन्ति दारुणम् १९

इन्द्र लुप्ते लेपः।  
रसस्तिक्तपटोलस्य पत्राणां तद्विलेपनात्।  
इन्द्र लुप्तं शमं याति त्रिभिरेव दिनैर्ध्रुवम् २०

अत्रैवान्येऽपि लेपाः।  
इन्द्र लुप्तापहो लेपो मधुना बृहतीरसः।  
गुञ्जामूलं फलं वाऽपि भल्लातकरसोऽपि वा २१

केशवर्द्धको लेपः।  
गोक्षुरस्तिलपुष्पाणि तुल्ये च मधुसर्पिषी।  
शिरः प्रलेपनं तेन केशसंवर्धनं परम् २२

रोमोत्पादको लेपः।  
हस्तिदन्तमषीं कृत्वा छागीदुग्धं रसाञ्जनम्।  
रोमाण्यनेन जायन्ते लेपात्पाणितलेष्वपि २३

इन्द्र लुप्तघ्नोऽन्यो लेपः।  
यष्टीन्दीवरमृद्वीकातैलाज्यक्षीरलेपनैः।  
इन्द्र लुप्तं शमं याति केशाः स्युः सघना दृढाः २४

केशवर्द्धकोऽन्यो लेपः।  
चतुष्पदानां त्वग्रोमनखशृङ्गास्थिभस्मभिः।  
तैलेन सह लेपोऽय रोमसञ्जननः परः २५

केशकृष्णीकरणलेपः।  
इन्द्र वारुणिकाबीजतैलेनाभ्यङ्गमाचरेत्।  
प्रत्यहं तेन जायन्ते कुन्तला भृङ्गसन्निभाः २६

पलितघ्नो लेपः।  
अयोरजो भृङ्गराजस्त्रिफला कृष्णमृत्तिका।  
स्थितमिक्षुरसे मासं लेपनात्पलितं जयेत् २७

अन्यो लेपः।  
धात्रीफलत्रयं पथ्ये द्वे तथैकं बिभीतकम्।  
पञ्चाम्रमज्जा लोहस्य कर्षैकं च प्रदीयते २८

पिष्ट्वा लोहमये भाण्डे स्थापयेदुषितं निशि।  
लेपोऽय हन्ति न चिरादकालपलितं महत् २९

अन्यः केशकृष्णीकरणलेपः।  
त्रिफला नीलिकापत्रं लोहं भृङ्गरजः समम्।  
अविमूत्रेण सम्पिष्टं लेपात्कृष्णीकरं स्मृतम् ३०

पलितनाशककल्पविधिः।  
त्रिफला लोहचूर्णं च दाडिमत्वग्बिसं तथा।  
प्रत्येकं पञ्चपलिकं चूर्णं कुर्याद्विचक्षणः ३१

भृङ्गराजरसस्यापि प्रस्थषट्कं प्रदापयेत्।  
क्षिप्त्वा लोहमये पात्रे भूमिमध्ये निधापयेत् ३२

मासमेकं ततः कुर्याच्छागीदुग्धेन लेपनम्।  
कूर्चे शिरसि रात्रौ च संवेष्ट्यैरण्डपत्रकैः ३३

स्वपेत्प्रातस्ततः कुर्यात्स्नानं तेन च जायते।  
पलितस्य विनाशश्च त्रिभिर्लेपैर्न संशयः ३४

केशनाशको लेपः।  
शङ्खचूर्णस्य भागौ द्वौ हरितालं च भागिकम् ३५

मनः शिला चार्धभागा स्वर्जिका चैकभागिका।  
लेपोऽय वारिपिष्टस्तु केशानुत्पाट्य दीयते ३६

अनया लेपयुक्त्या च सप्तवेलं प्रयुक्तया।  
निर्मूलं केशस्थानं स्यात्क्षपणस्य शिरो यथा ३७

अन्यो लेपः।  
तालकं शाणयुग्मं स्यात्षट् शाणं शङ्खचूर्णकम्।  
द्विशाणिकं पलाशस्य क्षारं दत्त्वा प्रमर्दयेत् ३८

कदलीदण्डतोयेन रविपत्ररसेन वा।  
अस्यापि सप्तभिर्लेपै रोम्णां शातनमुत्तमम् ३९

श्वित्रनाशको लेपः।  
सुवर्णपुष्पी कासीसं विडङ्गानि मनः शिला।  
रोचना सैन्धवं चैव लेपनाच्छिवत्रनाशनम् ४०

अन्योः लेपः।  
वायस्येडगजाकुष्ठकृष्णाभिर्गुटिका कृता।  
बस्तमूत्रेण सम्पिष्टा प्रलेपाच्छिवत्रनाशिनी ४१

लेपान्तरम्।  
तालकं शाणमात्रं स्याच्चतुःशाणा च वाकुची।  
गोमूत्रपिष्टं तच्चूर्णं लेपनाच्छिक्त्रनाशनम् ४२

सर्वश्वित्रहरलेपः।  
वाकुची वेतसो लाक्षा काकोदुम्बरिका कणा।  
रसाञ्जनमयश्चूर्णं तिलाः कृष्णास्तदेकतः ४३

चूर्णयित्वा गवां पित्तैः पिष्ट्वा च गुटिका कृता।  
अस्याः प्रलेपाच्छिवत्राणि प्रणश्यन्त्यतिवेगतः ४४

सिध्महरो लेपः।  
धात्री सर्जरसश्चैव यवक्षारश्च चूर्णितः।  
सौवीरेण प्रलेपोऽय प्रयोज्यः सिध्मनाशने ४५

अन्यो लेपः।  
दार्वी मूलकबीजानि तालकं सुरदारु च।  
ताम्बूलपत्रं सर्वाणि कार्षिकाणि पृथक्पृथक् ४६

शङ्खचूर्णं शाणमात्रं सर्वाण्येकत्र कारयेत्।  
लेपोऽय वारिणा पिष्टः सिध्मनां नाशनः परः ४७

नेत्ररोगहरो लेपः।  
हरीतकी सैन्धवं च गैरिकं च रसाञ्जनम्।  
विडालको जले पिष्टः सर्वनेत्रामयापहः ४८

अन्यो लेपः।  
रसाञ्जनं व्योषयुतं सम्पिष्टं वटकीकृतम्।  
कण्डूं पाकान्वितां हन्ति लेपादञ्जननामिकाम् ४९

दद्रू कण्ड्वादौ लेपः।  
प्रपुन्नाटस्य बीजानि वाकुची सर्षपास्तिलाः।  
कुष्ठं निशाद्वयं मुस्तं पिष्ट्वा तक्रेण चैकतः।  
प्रलेपादस्य नश्यन्ति दद्रू कण्डूविचर्चिकाः ५०

पामादिषु लेपः।  
हेमक्षीरी विडङ्गानि दरदं गन्धकस्तथा।  
दद्रू घ्नः कुष्ठसिन्दूरे सर्वाण्येकत्र मर्दयेत् ५१

धत्तूरनिम्बताम्बूलीपत्राणां स्वरसैः पृथक्।  
अस्य प्रलेपमात्रेण पामादद्रू विर्चिकाः ५२

कण्डूश्च रकसश्चैव प्रशमं यान्ति वेगतः ५३

कण्डूपामादिष्वन्यो लेपः।  
दूर्वाऽभया सैन्धवं च चक्रमर्दः कुठेरकः।  
एभिस्तक्रयुतो लेपः कण्डूपामाविनाशनः ५४

तत्रैवान्यो लेपः।  
दूर्वानिशायुतो लेपः कण्डूपामाविनाशनः।  
कृमिदद्रुहरश्चैव शीतपित्तापहः स्मृतः ५५

दद्रू घ्नो लेपः।  
सिद्धार्थरजनीकुष्ठप्रपुन्नाटतिलैः सह।  
कटुतैलेन सम्मिश्रं दद्रू घ्नं च प्रलेपनम् ५६

वातविसर्पहा लेपः।  
रास्ना नीलोत्पलं दारु चन्दनं मधुकं बला।  
घृतक्षीरयुतो लेपो वातवीसर्पनाशनः ५७

पित्तविसर्पहा लेपः।  
मृणालं चन्दनं लोध्रमुशीरं कमलोत्पलम्।  
सारिवामलकी पथ्या लेपः पित्तविसर्पनुत् ५८

कफविसर्पघ्नो लेपः।  
त्रिफला पद्मकोशीरं समङ्गा करवीरकम्।  
नलमूलमनन्ता च लेपः श्लेष्मविसर्पहा ५९

पित्तवातरक्तघ्नो लेपः।  
मांसी सर्जरसो लोध्रं मधुकं सहरेणुकम्।  
मूर्वा नीलोत्पलं पद्मं शिरीषकुसुमैः सह।  
प्रलेपः पित्तवातास्रे शतधौतघृतप्लुतः ६०

नासासृतरक्तहरो लेपः।  
आमलं घृतभृष्टं तु पिष्टं काञ्जिकवारिभिः।  
जयेन्मूर्ध्नि प्रलेपेन रक्तं नासिकया सृतम् ६१

वातजशिरःपीडाहरो लेपः।  
कुष्ठमेरण्डतैलेन लेपात्काञ्जिकपेषितम्।  
शिरोऽत्ति वातजां हन्यात्पुष्पं वा मुचुकुन्दजम् ६२

अन्यो लेपः।  
देवदारुं नतं कुष्ठं नलदं विश्वभेषजम्।  
सकाञ्जिकः स्नेहयुक्तो लेपो वातशिरोऽत्तिनुत् ६३

रक्तपित्तजशिरःपीडाहरो लेपः।  
चन्दनोशीरयष्ट्याह्वबलाव्याघ्रनखोत्पलैः।  
क्षीरपिष्टैः प्रलेपः स्याद्र क्तपित्तशिरोऽत्तिजित् ६४

रक्तपित्तहरो लेपः।  
धात्रीकसेरुह्रीबेरपद्मपद्मकचन्दनैः।  
दूर्वोशीरनलानां च मूलैः कुर्यात्प्रलेपनम् ६५

शिरोऽत्ति पित्तजां हन्याद्र क्तपित्तरुजं तथा ६६

कफजशिरःपीडाहरो लेपः।  
हरेणुनतशैलेयमुस्तैलागरुदारुभिः।  
मांसीरास्नारुबूकश्च कोष्णो लेपः कफार्त्तिनुत् ६७

अन्यो लेपः।  
शुण्ठीकुष्ठप्रपुन्नाटदेवकाष्ठैः सरोहिषैः।  
मूत्रपिष्टैः सुखोष्णैश्च लेपः श्लेष्मशिरोऽत्तिनुत् ६८

सूर्यावर्त्तार्धावभेदकयोर्लेपः।  
सारिवाकुष्ठमधुकवचाकृष्णोत्पलैस्तथा।  
लेपः सकाञ्जिकस्नेहः सूर्यावर्त्तार्धभेदयोः ६९

सर्वशिरःपीडाहरो लेपः।  
वरी नीलोत्पलं दूर्वा तिलाः कृष्णा पुनर्नवा।  
शङ्खकेऽनन्तवाते च लेपः सर्वशिरोऽत्तिजित् ७०

लेपस्य भेदद्वयम्।  
अथ लेपविधिश्चान्यः प्रोच्यते सुज्ञसम्मतः।  
द्वौ तस्य कथितौ भेदौ प्रलेपाख्यप्रदेहकौ ७१

तयोर्लक्षणम्।  
चर्माद्र रं\! माहिषं यद्वत्प्रोन्नतं सा मितिस्तयोः।  
शीतस्तनुर्विशोषी च प्रलेपः परिकीर्त्तितः।  
आद्रो र्\! घनस्तथोष्णः स्यात्प्रदेहः श्लेष्मवातहा ७२

लेपविधिः।  
रोमाभिमुखमादेयौ प्रलेपाख्यप्रदेहकौ।  
वीर्यं सम्यग्विशत्याशु रोमकूपैः शिरामुखैः ७३

रात्रौ लेपनिषिद्धता।  
न रात्रौ लेपनं कुर्याच्छुष्यमाणं न धारयेत्।  
शुष्यमाणमुपेक्षेत प्रदेहं पीडनं प्रति ७४

रात्रिलेपनिषेधे हेतुः।  
तमसा पिहतो ह्यूष्मा रोमकूपमुखे स्थितः।  
विना लेपेन निर्याति रात्रौ नो लेपयेदतः ७५

रोगविशेषे रात्रौ लेपाज्ञा।  
रात्रावपि प्रलेपादिविधिः कार्यो विचक्षणैः।  
अपक्वशोथे गम्भीरे रक्तश्लेष्मसमुद्भवे ७६

व्रणविषये लेपक्रमनिर्देशः।  
आदौ शोथहरो लेपो द्वितीयो रक्तसेचनः।  
तृतीयश्चोपनाहः स्याच्चतुर्थः पाटनक्रमः ७७   


पञ्चमः शोधनो भूयात्षष्ठो रोपण इष्यते।  
सप्तमो वर्णकरणो व्रणस्यैते क्रमा मताः ७८

वातजव्रणशोथहरो लेपः।  
बीजपूरजटा हिंस्रा देवदारु महौषधम्।  
रास्नाऽग्निमन्थो लेपोऽय वातशोथविनाशनः ७९

पित्तजव्रणशोथघ्नो लेपः।  
मधुकं चन्दनं मूर्वा नलमूलं च पद्मकम्।  
उशीरं बालकं पद्मं पित्तशोथे प्रलेपनम् ८०

कफजव्रणशोथघ्नो लेपः।  
कृष्णा पुराणपिण्याकं शिग्रुत्वक्सिकता शिवा।  
मूत्रपिष्टः सुखोष्णोऽय प्रदेहः श्लेष्मशोथहा ८१

आगन्तुकरक्तजव्रणशोथघ्नो लेपः।  
द्वे निशे चन्दने द्वे च शिवा दूर्वा पुनर्नवा ८२

उशीरं पद्मकं लोध्रं गैरिकं च रसाञ्जनम्।  
आगन्तुके रक्तजे च शोथे कुर्यात्प्रलेपनम् ८३

व्रणपाचको लेपः।  
शणमूलकशिग्रूणां फलानि तिलसर्षपाः।  
सवचः किण्वमतसी प्रदेहः पाचनः स्मृतः ८४

व्रणदारणे लेपाः।  
तत्र दन्त्यादिलेपः।  
दन्ती चित्रकमूलत्वक्स्नुह्यर्कपयसी गुडः।  
भल्लातकास्थिकासीसं सैन्धवं दारणः स्मृतः ८५

चिरबिल्वादिलेपः।  
चिरबिल्वोऽग्निको दन्ती चित्रको हयमारकः।  
कपोतकङ्कगृध्राणां मलं लेपेन दारणम् ८६

स्वर्जिकादिहेमक्षीरीलेपौ।  
स्वर्जिकायावशूकाद्याः क्षारा लेपेन दारणाः।  
हेमक्षीर्यास्तथा लेपो व्रणे परमदारणः ८७

व्रणशोधनरोपणो लेपः।  
तिलसैन्धवयष्ट्याह्वनिम्बपत्रनिशायुगैः।  
त्रिवृद्घृतयुतैः पिष्टैः प्रलेपो व्रणशोधनः ८८

व्रणशोधनरोपणो लेपः।  
निम्बपत्रघृतक्षौद्र दार्वीमधुकसंयुतः।  
तिलैश्च सह संयुक्तो लेपः शोधनरोपणः ८९

व्रणकृमिघ्नो लेपः।  
करञ्जारिष्टनिर्गुण्डीलेपो हन्याद् व्रणकृमीन्।  
लशुनस्याथवा लेपो हिङ्गुनिम्बभवोऽथवा ९०

दुष्टव्रणप्रशमनो लेपः।  
निम्बपत्रं तिला दन्ती त्रिवृत्सैन्धवमाक्षिकम्।  
द्रुष्टव्रणप्रशमनो लेपः शोधनरोपणः ९१

अन्तर्विद्र धिजशूलघ्नो लेपः।  
मदनस्य फलं तिक्तां पिष्ट्वा काञ्जिकवारिणा।  
कोष्णं कुर्यान्नाभिलेपं शूलशान्तिर्भवेत्ततः ९२

वातविद्र धिहरो लेपः।  
शिग्रुशेफालिकैरण्डयवगोधूममुद्गकैः।  
सुखोष्णो बहलो लेपः प्रयोज्यो वातविद्र धौ ९३

पित्तविद्र धिहरो लेपः।  
पैत्तिके सर्पिषा लाजामधुकैः शर्कराऽन्वितैः।  
प्रलिम्पेत्क्षीरपिष्टैर्वा पयस्योशीरचन्दनैः ९४

कफविद्र धिहरो लेपः।  
इष्टिका सिकता लोहकिट्टं गोशकृता सह।  
सुखोष्णश्च प्रदेहोऽय मूत्रैः स्याच्छ्लेष्मविद्र धौ ९५

आगन्तुकविद्र धिहरो लेपः।  
रक्तचन्दनमञ्जिष्ठानिशामधुकगैरिकैः।  
क्षीरेण विद्र धौ लेपो रक्तागन्तुनिमित्तजे ९६

वातजगलगण्डहरो लेपः।  
निचुलः शिग्रुबीजानि दशमूलमथापि वा।  
प्रदेहो वातगण्डेषु सुखोष्णः सम्प्रदीयते ९७

कफजगलगण्डहरो लेपः।  
देवदारु विशाला च कफगण्डे प्रदेहकः ९८

अपचीनाशको लेपः।  
सर्षपारिष्टपत्राणि दग्ध्वा भल्लातकैः सह।  
छागमूत्रेण सम्पिष्टमपचीघ्नं प्रलेपनम् ९९

गण्डमालादिषु लेपः।  
सर्षपाः शिग्रुबीजानि शणबीजातसीयवाः।  
मूलकस्य च बीजानि तक्रेणाम्लेन पेषयेत्।  
गण्डमालाऽबुदं गण्डं लेपेनानेन शाम्यति १००

गृधस्यादिषु लेपः।  
तक्षयित्वा क्षुरेणाङ्गं केवलानिलपीडितम्।  
तत्र प्रदेहं दद्याच्च पिष्टं गुञ्जाफलैः कृतम् १०१

तेनापबाहुजा पीडा विश्वाची गृध्रसी तथा।  
अन्याऽपि वातजा पीडा प्रशमं याति वेगतः१०२

श्लीपदरोगहरो लेपः।  
धत्तूरैरण्डनिर्गुण्डीवर्षाभूशिग्रुसर्षपैः।  
प्रलेपः श्लीपदं हन्ति चिरोत्थमपि दारुणम् १०३

कुरण्डघ्नो लेपः।  
आजाजीहपुषाकुष्ठमेरण्डबदरान्वितम्।  
काञ्जिकेन तु सम्पिष्टं कुरण्डघ्नं प्रलेपनम् १०४

उपदंशे लेपः।  
करवीरस्य मूलेन परिपिष्टेन वारिणा।  
असाध्याऽपि व्रजत्यस्तं लिङ्गोत्था रुक्प्रलेपनात् १०५

तत्रान्यो लेपः।  
दहेत्कटाहे त्रिफलां सा मषी मधुसंयुता।  
उपदंशे प्रलेपोऽय सद्यो रोपयति व्रणम् १०६

अन्यो लेपः।  
रसाञ्जनं शिरीषेण पथ्यया च समन्वितम्।  
सक्षौद्रं लेपनं योज्यमुपदंशगदापहम् १०७

अग्निदग्धे लेपाः।  
अग्निदग्धे तुगाक्षीरीप्लक्षचन्दनगैरिकैः।  
सामृतैः सर्पिषा स्निग्धैरालेपं कारयेद्भिषक् १०८

तिन्दुकीत्वक्कषायैर्वा घृतमिश्रः प्रलेपयेत्।  
यवान्दग्ध्वा मषी कार्या तैलेन युतया तथा।  
दद्यात्सर्वाग्निदग्धेषु प्रलेपो व्रणरोपणः १०९

योनिसङ्कोचको लेपः।  
पलाशोदुम्बरफलैस्तिलतैलसमन्वितैः।  
मधुना योनिमालिम्पेद् गाढीकरणमुत्तमम् ११०

तत्रैवान्यो लेपः।  
माकन्दफलसंयुक्तमधुकर्पूरलेपनात्।  
गतेऽपि यौवने स्त्रीणां योनिर्गाढाऽतिजायते १११

लिङ्गस्तनादिवृद्धौ लेपः।  
मरिचं सैन्धवं कृष्णा तगरं बृहतीफलम् ११२

अपामार्गस्तिलाः कुष्ठं यवा माषाश्च सर्षपाः।  
अश्वगन्धा च तच्चूर्णं मधुना सह योजयेत् ११३

अस्य सन्ततलेपेन मर्दनाच्च प्रजायते।  
लिङ्गवृद्धिः स्तनोत्सेधः संहतिर्भुजकर्णयोः ११४

लिङ्गवृद्धिकरो लेपः।  
सिताऽश्वगन्धासिन्धूत्थछागक्षीरैर्घृतं पचेत्।  
तल्लेपान्मर्दनाल्लिङ्गवृद्धिः सञ्जायते परा ११५

योनिद्रा वकरो लेपः।  
इन्द्र वारुणिकापत्ररसैः सूतं विमर्दयेत्।  
रक्तस्य करवीरस्य काष्ठेन च मुहुर्मुहुः।  
तल्लिप्तलिङ्गसंयोगाद्योनिद्रा वोऽभिजायते ११६

गात्रदुर्गन्धहरो लेपः।  
ताम्बूलपत्रचूर्णं तु चूर्णं कुष्ठशिवाभवम्।  
वारिणा लेपनं कुर्याद् गात्रदौर्गन्ध्यनाशनम् ११७

स्वेददौर्गन्ध्यहरो लेपः।  
कुलित्थसक्तवः कुष्ठं मांसी चन्दनजं रजः ११८

सक्तवश्चणकस्यैव त्वक्चैवैकत्र कारयेत्।  
स्वेददौर्गन्ध्यनाशश्च जायतेऽस्यावधूलनात् ११९

वशीकरणलेपः।  
वचा सौवर्चलं कुष्ठं रजन्यौ मरिचानि च।  
एतल्लेपप्रभावेण वशीकरणमुत्तमम् १२०

अथ मूर्धतैलविधिः।  
तत्र मूर्धतैलभेदाः।  
अभ्यङ्गः परिषेकश्च पिचुर्बस्तिरिति क्रमात्।  
मूर्धतैलं चतुर्धा स्याद्बलवच्च यथोत्तरम् १२१

केवलशिरोबस्तिविधिकथने हेतुनिर्देशः।  
त्रयोऽभ्यङ्गादयः पूर्वे प्रसिद्धाःसर्वतःस्मृताः।  
शिरोबस्तिविधिश्चात्र प्रोच्यतेसुज्ञसम्मतः १२२

अथ शिरोबस्तिविधिः।  
शिरोबस्तिश्चर्मणःस्याद् द्विमुखो द्वादशाङ्गुलः।  
शिरः प्रमाणं तं बद्ध्वा मस्तके माषपिष्टकैः।  
सन्धिरोधं विधायादौ स्नेहैः कोष्णैः प्रपूरयेत् १२३

तत्र शिरोबस्तिधारणकालविधिनिर्देशः।  
तावद्धार्यस्तु यावत्स्यान्नासानेत्रमुखस्रुतिः।  
वेदनोपशमोवाऽपि मात्राणां वा सहस्रकम् १२४

शिरोबस्तिप्रयोगकालविधिनिर्देशः।  
विना भोजनमेवात्र शिरोबस्तिः प्रशस्यते।  
प्रयोज्यस्तु शिरोबस्तिः पञ्चसप्ताहमेव वा १२५

शिरोबस्त्युत्तराङ्गकृत्यम्।  
विमोच्य शिरसोबस्तिं गृह्णीयाच्च समन्ततः।  
उर्ध्वकायं ततः कोष्णनीरैः स्नानं च कारयेत् १२६

शिरोबस्तिगुणाः।  
अनेन दुर्जया रोगा वातजा यान्ति सङ्क्षयम्।  
शिरः कम्पादयस्तेन सर्वकालेषु युज्यते १२७

कर्णपूरणविधिः।  
स्वेदयेत्कर्णदेशं तु किञ्चिन्नुः पार्श्वशायिनः।  
मूत्रैः स्नेहै रसैः कोष्णैस्ततः श्रोत्रं प्रपूरयेत् १२८

कर्णस्थौषधधारणकालावधिः।  
कर्णं च पूरितं रक्षेच्छतं पञ्चशतानि वा।  
सहस्रं वाऽपि मात्राणां श्रोत्रकण्ठशिरोगदे १२९

मात्रालक्षणम्।  
स्वजानुनः करावर्त्तं कुर्याच्छोटिकया युतम्।  
एषा मात्रा भवेदेका सर्वत्रैवैष निश्चयः १३०

रसाद्यनुसारेण कर्णपूरणसमयभेदः।  
रसाद्यैः पूरणं कर्णे भोजनात्प्राक्प्रशस्यते।  
तैलाद्यैः पूरणं कर्णे भास्करेऽस्तमुपागते १३१

कर्णशूलहरो रसः।  
पीतार्कपत्रमाज्येन लिप्तं वह्नौ प्रतापयेत्।  
तद्र सः श्रवणे क्षिप्तः कर्णशूलहरः परः १३२

कर्णशूले बस्तमूत्रप्रयोगः।  
कर्णशूलातुरे कोष्णं बस्तमूत्रं ससैन्धवम्।  
निःक्षिपेत्तेन शाम्यन्ति शूलपाकादिका रुजः १३३

कर्णशूलेऽन्ये प्रयोगाः।  
शृङ्गबेरं च मधुकं मधु सैन्धवमामलम् १३४

तिलपर्णीरसस्तैलं टङ्कणं निम्बुकद्र वम्।  
कदुष्णं कर्णयोर्देयमेतद्वा वेदनाऽपहम् १३५

तत्रैव प्रयोगान्तरम्।  
कपित्थमातुलुङ्गाम्लशृबेररसैः शुभैः।  
सुखोष्णैः पूरयेत्कर्णं कर्णशूलोपशान्तये १३६

तत्रैवार्काङ्कुरप्रयोगः।  
अर्काङ्कुरानम्लपिष्टांस्तैलाक्तांल्लवणान्वितान्।  
सन्निदध्यात्स्नुहीकाण्डे कोरितेतच्छदावृते १३७

पुटपाकक्रमं कृत्वा रसैस्तच्च प्रपूरयेत्।  
सुखोष्णैस्तेन शाम्यन्ति कर्णपीडाः सुदारुणाः १३८

तत्रैव दीपिकातैलम्।  
महतः पञ्चमूलस्य काण्डान्यष्टाङ्गुलानि च।  
क्षौमेणावेष्ट्य संसिच्य तैलेनादीपयेत्ततः १३९

यत्तैलं च्यवते तेभ्यः सुखोष्णं तेन पूरयेत्।  
ज्ञेयं तद्दीपिकातैलंसद्यो गृह्णातिवेदनाम्।  
एवं स्याद्दीपिकातैलं कुष्ठे देवतरौ तथा १४०

तत्रैव स्योनाकतैलम्।  
तैलं स्योनाकमूलेन मन्देऽग्नौ परिपाचितम्।  
हरेदाशु त्रिदोषोत्थं कर्णशूलं प्रपूरणात् १४१

कर्णनादे यष्टीवसा।  
कल्कक्वाथेन यष्ट्याह्वकाकोलीमाषधान्यकैः।  
सूकरस्य वसां पक्त्वा कर्णनादार्त्तिनाशिनी १४२

कर्णरोगे स्वर्जिकादितैलम्।  
स्वर्जिका मूलकं शुष्कं हिङ्गु कृष्णासमन्वितम् १४३

शतपुष्पा च तैस्तैलं पक्वं शुक्तचतुर्गुणम्।  
प्रणादं शूलबाधिर्यं स्रावं कर्णस्य नाशयेत् १४४

बाधिर्येऽपामार्गक्षारतैलम्।  
अपामार्गक्षारजले तत्क्षारं कल्कितं क्षिपेत्।  
तेन पक्वं जयेत्तैलं बाधिर्यं कर्णनादकम् १४५

कर्णनाड्यां शम्बूकतैलम्।  
शम्बूकस्य तु मांसेन पचेत्तैलं तु सार्षपम्।  
तस्य पूरणमात्रेण कर्णनाडी प्रशाम्यति १४६

कर्णस्रावनाशको योगः।  
चूर्णं पञ्चकषायाणां कपित्थरसमेव च।  
कर्णस्रावे प्रशंसन्ति पूरणं मधुना सह १४७

पञ्च कषायाः।  
तिन्दुकान्यभया लोध्रः समङ्गा चामलक्यपि।  
ज्ञेयाः पञ्च कषायास्तु कर्मण्यस्मिन्भिषग्वरैः १४८

कर्णस्रावादौ स्वर्जिकादियोगः।  
स्वर्जिकाचूर्णसंयुक्तं बीजपूररसं क्षिपेत्।  
कर्णस्रावरुजा दाहाः प्रणश्यन्ति न संशयः १४९

पूतिकर्णे आम्रादितैलम्।  
आम्रजम्बूप्रवालानि मधूकस्य वटस्य च।  
एभिः संसाधितं तैलं पूतिकर्णोपशान्तिकृत् १५०

कर्णकीटनाशकौ योगौ।  
पूरणं हरितालेन गवां मूत्रयुतेन च।  
अथवा सार्षपं तैलं कर्णकीटहरं परम् १५१

कर्णकीटेऽन्यो योगः।  
स्वरसं शिग्रुमूलस्य सूर्यावर्त्तरसं तथा।  
त्र्\! यूषणं चूर्णितं चैव कपिकच्छूजटारसम्।  
कृत्वैकत्र क्षिपेत्कर्णे कर्णकीटहरं परम् १५२

अन्यौ योगौ।  
सद्यो मद्यं निहन्त्याशु कर्णकीटं सुदारुणम्।  
सद्यो हिङ्गुनिहन्त्याशु कर्णकीटं सुदारुणम्।  
इति श्रीशार्ङ्गधरसंहितायामुत्तरखण्डे
लेपमूर्धतैलकर्णपूरणविधिर्नामैकादशोऽध्यायः

 

अथ शोणितस्रावविधिर्नाम द्वादशोऽध्यायः।  
तत्र शोणितस्रावमानम्।  
शोणितं स्रावयेज्जन्तोरामयं प्रसमीक्ष्य च।  
प्रस्थं प्रस्थार्द्धकं वाऽपि प्रस्थार्धार्धमथापि वा १

रक्तस्रावसमयः।  
शरत्काले स्वभावेन कुर्याद्र क्तस्रुतिं नरः।  
त्वग्दोषग्रन्थिशोथाद्या न स्यू रक्तस्रुतेर्यतः २

रक्तस्य प्रकृतिनिर्देशः।  
मधुरं वर्णतो रक्तमशीतोष्णं तथा गुरु।  
शोणितं स्निग्धविस्रं स्याद्विदाहश्चास्य पित्तवत् ३

रक्ते पञ्चमहाभूतगुणाः।  
विस्रता द्र वता रागश्चलनं विलयस्तथा।  
भूम्यादिपञ्चभूतानामेते रक्तगुणाः स्मृताः ४

दुष्टरक्तलक्षणम्।  
रक्ते दुष्टे वेदना स्यात्पाको दाहश्च जायते।  
रक्तमण्डलता कण्डूः शोथश्च पिटिकोद्गमः ५

रक्तवृद्धिलक्षणम्।  
वृद्धे रक्ताङ्गनेत्रत्वं शिराणां पूरणं तथा।  
गात्राणां गौरवं निद्रा मदो दाहश्च जायते ६

क्षीणरक्तलक्षणम्।  
क्षीणेऽम्लमधुराकाङ्क्षा मूर्च्छा च त्वचि रूक्षता।  
शैथिल्यं च शिराणां स्याद्वातादुन्मार्गगामिता ७

वातदूषितरक्तलक्षणम्।  
अरुणं फेनिलं रूक्षं परुषं तनु शीघ्रगम्।  
अस्कन्दि सूचिनिस्तोदि रक्तं स्याद्वातदूषितम् ८

पित्तदूषितरक्तलक्षणम्।  
पित्तेन पीतं हरितं नीलं श्यावं च विस्रकम्।  
अस्कन्द्युष्णं मक्षिकाणां पिपीलानामनिष्टकम् ९

कफदूषितरक्तलक्षणम्।  
शीतलं बहलं स्निग्धं गैरिकोदकसन्निभम्।  
मांसपेशीप्रभं स्कन्दि मन्दगं कफदूषितम् १०

द्वित्रिदोषदुष्टरक्तयोर्लक्षणम्।  
द्विदोषदुष्टं संसृष्टं त्रिदुष्टं पूतिगन्धकम्।  
सर्वलक्षणसंयुक्तं काञ्जिकाभं च जायते ११

विषदूषितरक्तलक्षणम्।  
विषदुष्टं भवेच्छ्यावं नासिकोन्मार्गगं तथा।  
विस्रं काञ्जिकसङ्काशं सर्वकुष्ठकरं बहु १२

शुद्धरक्तलक्षणम्।  
इन्द्र गोपप्रभं ज्ञेयं प्रकृतिस्थमसंहतम् १३

रक्तस्रावसाध्या रोगाः।  
शोथे दाहेऽङ्गपाके च रक्तवर्णेऽसृजः स्रुतौ।  
वातरक्ते तथा कुष्ठे सपीडे दुर्जयेऽनिले।  
पाणिरोगे श्लीपदे च विषदुष्टे च शोणिते १४

ग्रन्थ्यर्बुदापचीक्षुद्र रोगरक्ताधिमन्थिषु।  
विदारीस्तनरोगेषु गात्राणां सादगौरवे १५

रक्ताभिष्यन्दतन्द्रा यां पूतिघ्राणास्यदेहके।  
यकृत्प्लीहविसर्पेषु विद्र धौ पिटिकोद्गमे १६

कर्णोष्ठघ्राणवक्त्राणां पाके दाहे शिरोरुजि।  
उपदंशे रक्तपित्ते रक्तस्रावः प्रशस्यते १७

रक्तस्रावविधिः।  
एषु रोगेषु शृङ्गैर्वा जलौकाऽलाबुकैरपि।  
अथवाऽपि शिरामोक्षैः कुर्याद्र क्तस्रुतिं नरः १८

रक्तस्रावायोग्या जनाः।  
न कुर्वीत शिरामोक्षं कृशस्यातिव्यवायिनः।  
क्लीबस्य भीरोर्गर्भिण्याः सूतिकापाण्डुरोगिणाम् १९

पञ्चकर्मविशुद्धस्य पीतस्नेहस्य चार्शसाम्।  
सर्वाङ्गशोथयुक्तानामुदरश्वासकासिनाम् २०

छर्द्यतीसारदुष्टानामतिस्विन्नतनोरपि।  
ऊनषोडशवर्षस्य गतसप्ततिकस्य च २१

आघातस्रुतरक्तस्य शिरामोक्षो न शस्यते।  
एषां चात्ययिकेरोगे जलौकाभिस्तु निर्ह रेत् २२

विषदुष्टरक्तस्य स्रावप्रकारः।  
तथा च विषदुष्टानां शिरामोक्षोऽपि शस्यते २३

वातादिदोषानुसारेण रक्तस्रावप्रकारः।  
गोशृङ्गेण जलौकाभिरलाबुभिरपि त्रिधा।  
वातपित्तकफैर्दुष्टं शोणितं स्रावयेद् बुधः २४

द्विदोषाभ्यां तु सन्दुष्टं त्रिदोषैरपि दूषितम्।  
शोणितं स्रावयेद्युक्त्या शिरामोक्षैः पदैस्तथा २५

शृङ्गादीनां शोणितग्रहणे प्रमाणम्।  
गृह्णाति शोणितं शृङ्गं दशाङ्गुलमितं बलात्।  
जलौका हस्तमात्रं तु तुम्बी च द्वादशाङ्गुलम्।  
पदमङ्गुलमात्रस्य शिरा सर्वाङ्गशोधिनी २६

रुधिरस्रावप्रतिबन्धिकाऽवस्था।  
शीते निरन्ने मूर्च्छाऽतिनिद्रा भीतिमदश्रमैः।  
युतानां न स्रवेद्र क्तं तथा विण्मूत्रसङ्गिनाम् २७

रक्ताप्रवृत्तावुपचारः।  
अप्रवर्त्तितरक्ते च कुष्ठत्रिकटुसैन्धवैः।  
मर्दयेद् व्रणवक्त्रं च तेन सम्यक्प्रवर्त्तते २८

रक्तमोक्षणसमयः।  
तस्मान्न शीते नात्युष्णे न स्विन्ने नातितापिते।  
पीत्वा यवागूं तृप्तस्य स्रावयेच्छोणितं बुधः २९

रक्तातिप्रवृत्तौ हेतुः।  
अतिस्विन्नस्योष्णकाले तथ्वातिशिराव्यधात्।  
अतिप्रवर्त्तते रक्तं तत्र कुर्यात्प्रतिक्रियाम् ३०

रक्तातिप्रवृत्तौ चिकित्सा।  
अतिप्रवृत्ते रक्ते च लोध्रसर्जरसाञ्जनैः।  
यवगोधूमचूणैर्वा धवधन्वनगैरिकैः ३१

सर्पनिर्मोकचूर्णैर्वा भस्मना क्षौमवस्त्रयोः।  
मुखं व्रणस्य बध्वा च शीतैश्चोपचरेद्व्रणम् ३२

तत्रैवोपचारान्तरम्।  
विध्येदूर्ध्वशिरां तां च दहेत्क्षारेण वाऽग्निना।  
व्रणं कषायः सन्धत्ते रक्तं स्कन्दयते हिमम्।  
व्रणास्यं पाचयेत्क्षारो दाहः सङ्कोचयेच्छिराम् ३३

अग्निदाहसाध्या रोगाः।  
तत्र मुष्कशोथे कराङ्गुष्ठदाहनिर्देशः।  
वामाण्डशोथे दक्षस्य करस्याङ्गुष्ठमूलजाम् ३४

दहेच्छिरां व्यत्यये तु वामाङ्गुष्ठशिरां दहेत्।  
शिरादाहप्रभावेण मुष्कशोथः प्रणश्यति ३५

विषूच्यां पार्ष्णिदाहव्यवस्था।  
विषूच्यां पार्ष्णिदाहेन जायतेऽग्ने प्रदीपनम्।  
सङ्कुचन्ति यतस्तेन रसश्लेष्मवहाः शिराः ३६

रक्तजबालयकृत्प्लीहवृद्धौ तत्स्थानदाहव्यवस्था।  
यदावृद्धिर्यकृत्प्लीह्नोः शिशोः सञ्जायतेऽसृजः।  
तदा तत्स्थानदाहेन सङ्कुचन्त्यसृजः शिराः ३७

अत्यन्तरक्तस्रावणनिषेधः।  
रक्ते दुष्टेऽवशिष्टेऽपि व्याधिर्नैव प्रकुप्यति।  
अतः स्राव्यं सावशेषं रक्ते नातिक्रमो हितः ३८

अतिरक्तस्रुतिजन्या हानयः।  
आन्ध्यमाक्षेपकं तृष्णां तिमिरं शिरसो रुजम्।  
पक्षाघातं श्वासकासौ हिक्कां दाहं च पाण्डुताम्।  
कुरुतेऽतिस्रुतं रक्तं मरणं वा करोति च ३९

रुधिरस्य महत्ता।  
देहस्योत्पत्तिरसृजा देहस्तेनैव धार्यते।  
विना तेन व्रजेज्जीवो रक्षेद्र क्तमतोबुधः ४०

स्रुते रक्तेऽपि दोषकोपे प्रतीकारः।  
शीतोपचारः कुपिते स्रुतरक्तस्य मारुते।  
कोष्णेन सर्पिषा शोथं सव्यथं परिषेचयेत् ४१

रक्तस्रुतिक्षीणस्य पथ्यव्यवस्था।  
क्षीणस्यैणशशोरभ्रहरिणच्छागमांसजः।  
रसः समुचितः पाने क्षीरं वा षष्टिका हिताः ४२

सम्यक्स्रुतरक्तलक्षणम्।  
पीडाशान्तिर्लघुत्वं च व्याधेरुद्रे कसङ्क्षयः।  
मनः स्वास्थ्यं भवेच्चिह्नं सम्यग्विस्रावितेऽसृजि ४३

रक्तस्रावोत्तरं वर्ज्याविषयाः।  
व्यायाममैथुनक्रोधशीतस्नानप्रवातकान् ४४

एकाशनं दिवास्वप्नं क्षाराम्लकटुभोजनम्।  
शोकं वादमजीर्णं च त्यजेदाबलदर्शनात् ४५

इति श्रीशार्ङ्गधरसंहितायामुत्तरखण्डे शोणितस्रावविधिर्नाम द्वादशोऽध्यायः।  
 

अथ नेत्रप्रसादनकर्मनाम त्रयोदशोऽध्यायः।  
तत्रादौ तन्नामानि।  
सेकं आश्च्योतनं पिण्डी बिडालस्तर्पणं तथा।  
पुटपाकोऽञ्जनं चैभिः कल्पैर्नेत्रमुपाचरेत् १

सेकविधिः।  
सेकस्तु सूक्ष्मधाराभिः सर्वस्मिन्नयने हितः।  
मीलिताक्षस्य मत्तर्यस्य प्रदेयश्चतुरङ्गुलात् २

दोषानुसारेण सेकप्रकारभेदाः।  
स चापि स्नेहनो वाते रक्ते पित्ते च रोपणः।  
लेखनश्च कफे कार्यस्तस्य मात्राऽधुनोच्यते ३

सेकधारणमात्रा।  
षड्वाक्शतैः स्नेहनेषु चतुर्भिश्चैव रोपणे।  
वाक्शतैश्च त्रिभिः कार्यः सेकोलेखनकर्मणि ४

सेकसमयः।  
कार्यस्तु दिवसे सेको रात्रौ चात्ययिके गदे ५

दोषानुसारेण सेकव्यवस्था।  
एरण्डत्वक्पत्रमूलैः शृतमाजं पयोहितम्।  
सुखोष्णं सेचनं नेत्रे वाताभिष्यन्दनाशनम् ६

वाताभिष्यन्द मारुतपर्ययशुष्काक्षिपाकेषु सेकौ।  
परिषेकोहितोनेत्रे पयः कोष्णं ससैन्धवम्।  
रजनीदारुसिद्धं वा सैन्धवेनसमन्वितम् ७

वाताभिष्यन्दशमनं हितं मारुतपर्यये।  
शुष्काक्षिपाके च हितमिदं सेचनकं सदा ८

पित्तरक्ताभिघातजनेत्रपीडाहृत्सेकः।  
साबरं मधुकं तुल्यं घृतभृष्टं सुचूर्णितम्।  
छागक्षीरे घृतं सेकात्पित्तरक्ताभिघातजित् ९

रक्ताभिष्यन्दे सेकः।  
त्रिफलालोध्रयष्टीभिः शर्कराभद्र मुस्तकैः।  
पिष्टः शीताम्बुना सेको रक्ताभिष्यन्दनाशनः १०

तत्रैवान्यः सेकः।  
लाक्षामधुकमञ्जिष्ठालोध्रकालानुसारिवाः।  
पुण्डरीकयुतः सेको रक्ताभिष्यन्दनाशनः ११

नेत्रशूलघ्नः सेकः।  
श्वेतलोध्रं घृते भृष्टं चूर्णितं पटविस्रुतम्।  
उष्णाम्बुना विमृदितं सेकाच्छूलघ्नमम्बके १२

अथाश्च्योतनविधिः।  
तत्राश्च्योतनकर्मसमयः।  
अथाश्च्योतनकं कार्यं निशायां न कथञ्चन १३

आश्च्योतनविधिः।  
उन्मीलितेऽक्ष्णि दृङ्मध्ये बिन्दुभिर्द्व्यङ्गुलाद्धितम् १४

गुणानुसारेण बिन्दुप्रक्षेपसङ्ख्यानिर्देशः।  
बिन्दवोऽष्टौ लेखनेषु स्नेहने दश बिन्दवः।  
रोपणे द्वादश प्रोक्तास्ते शीतेकोष्णरूपिणः।  
उष्णे च शीतरूपाः स्युः सर्वत्रैवैष निश्चयः १५

वातादिभेदेनाश्च्योतनपदार्थनिर्देशः।  
वाते तिक्तं तथा स्निग्धं पित्ते मधुरशीतलम्।  
तिक्तोष्णरूक्षं च कफे क्रमादाश्च्योतनं हितम् १६

आश्च्योतनमात्रानिर्णयः।  
आश्च्योतनानां सर्वेषां मात्रा स्याद्वाक्शतं हिता।  
निमेषोन्मेषणं पुंसामङ्गुल्याच्छोटिकाऽथवा।  
गुर्वक्षरोच्चारणं वा वाङ्मात्रेयं स्मृता बुधैः १७

वाताभिष्यन्दहरमाश्च्योतनम्।  
बिल्वादिपञ्चमूलेन बृहत्येरण्डशिग्रुभिः।  
क्वाथ आश्च्योतने कोष्णो वाताभिष्यन्दनाशनः १८

वातरक्तपित्तोत्थाभिष्यन्दोपायः।  
अम्बुपिष्टैर्निम्बपत्रैस्त्वचं लोध्रस्य लेपयेत्।  
प्रताप्य वह्निना पिष्ट्वा तद्र सो नेत्रपूरणात्।  
वातोत्थं रक्तपित्तोत्थमभिष्यन्दं विनाशयेत् १९

सर्वाभिष्यन्दघ्नमाश्च्योतनम्।  
त्रिफलाश्च्योतनं नेत्रे सर्वाभिष्यन्दनाशनम् २०

रक्तपित्तादिजनेत्रपीडास्वाश्च्योतनम्।  
स्त्रीस्तन्याश्च्योतनं नेत्रे रक्तपित्तानिलार्त्तिजित्।  
क्षीरसर्पिर्घृतं वाऽपि वातरक्तरुजं जयेत् २१

पिण्डिकाविधिः।  
पिण्डी कवलिका प्रोक्ता बद्ध्य्ते पट्टवस्त्रकैः।  
नेत्राभिष्यन्दयोग्या सा व्रणेष्वपि निबद्ध्यते २२

अभिष्यन्दाधिमन्थयोः शिरोविरेचनम्।  
अभिष्यन्देऽधिमन्थे च सञ्जाते श्लेष्मसम्भवे।  
स्निग्धस्विन्नोत्तमाङ्गस्य शिरस्तीक्ष्णैर्विरेचयेत् २३

अधिमन्थे शिराव्यधाग्निदाहौ।  
अधिमन्थेषु सर्वेषु ललाटे वेधयेच्छिराम्।  
अशान्ते सर्वथा मन्थे भ्रुवोरुपरि दाहयेत् २४

सर्वाभिष्यन्दे पिण्डिकाप्रयोगः।  
अभिष्यन्देषु सर्वेषु बध्नीयात्पिण्डिकां बुधः २५

वाताभिष्यन्दे पिण्डिकाप्रयोगः।  
वातामिष्यन्दशान्त्यर्थं स्निग्धोष्णा पिण्डिका भवेत्।  
एरण्डपत्रमूलत्वङ्निर्मिता वातनाशिनी २६

पित्ताभिष्यन्दे पिण्डीद्वयम्।  
पित्ताभिष्यन्दनाशाय धात्रीपिण्डी सुखावहा।  
महा निम्बफलोद्भूता पिण्डी वा पित्तनाशिनी २७

कफाभिष्यन्दे पिण्डी।  
शिग्रुपत्रकृता पिण्डी श्लेष्माभिष्यन्दनाशिनी २८

कफपित्ताभिष्यन्दे पिण्डीद्वयम्।  
निम्बपत्रकृता पिण्डी श्लेष्मपित्तहरा भवेत्।  
त्रिफलापिण्डिका प्रोक्ता नाशने श्लेष्मपित्तयोः २९

रक्ताभिष्यन्दे पिण्डी।  
पिष्ट्वा काञ्जिकतोयेन घृतभृष्टा च पिण्डिका।  
लोध्रस्य हरति क्षिप्रमभिष्यन्दमसृग्भवम् ३०

शोथकण्ड्वादौ पिण्डी।  
शुण्ठीनिम्बदलैः पिण्डी सुखोष्णा स्वल्पसैन्धवा।  
धार्या चक्षुषि संयोगाच्छोथकण्डूव्यथाऽपहा ३१

बिडालकविधिः।  
बिडालको बहिर्लेपो नेत्रे पक्ष्मविवर्जितः।  
तस्य मात्रा परिज्ञेया मुखलेपविधानवत् ३२

सर्व नेत्रामयेषु लेपः।  
यष्टीगैरिकसिन्धूत्थदार्वीतार्क्ष्यः समांशकैः।  
जलपिष्टैर्बहिर्लेपः सर्वनेत्रामयापहः ३३

तत्रैवान्ये षड् लेपाः।  
रसाञ्जनेन वा लेपः पथ्याविश्वदलैरपि।  
कुमारिकाऽग्निपत्रैर्वा दाडिमीपल्लवैरपि।  
वचाहरिद्रा निम्बैर्वा तथा नागरगैरिकैः ३४

सद्योनेत्रपीडाहरो लेपः।  
दग्ध्वा ससैन्धवं लोध्रं मधूच्छिष्टयुते घृते।  
पिष्टमञ्जनलेपाभ्यां सद्यो नेत्ररुजाऽपहम् ३५

नेत्रपीडाहरो लेपः

लोहस्य पात्रे सङ्घृष्टो रसो निम्बफलोद्भवः।  
किञ्चिद्घनो बहिर्लेपान्नेत्रबाधां व्यपोहति ३६

अर्मनाशको लेपः।  
सञ्चूर्ण्य मरिचं केशराजस्वरसमर्दनात्।  
लेपनादर्मणां नाशं करोत्येष प्रयोगराट् ३७

अञ्जननामिकोपरि प्रतिसारणम्।  
स्विन्नां भित्वा विनिष्पीड्य भिन्नामञ्जननामिकाम्।  
शिलैलानतसिन्धूत्थैः सक्षौद्रै ः\! प्रतिसारयेत् ३८

अथ तर्पणविधिः।  
तत्रादौ तर्पणयोग्यनेत्रलक्षणम्।  
अथ तर्पणकं वच्मि नेत्रतृप्तिकरं परम्।  
यद्रू क्षं परिशुष्कं च नेत्रं कुटिलमाविलम् ३९

शीर्णपक्ष्मशिरोत्पातकृच्छ्रोन्मीलन संयुतम्।  
तिमिरार्जुनशुक्राद्यैरभिष्यन्दाधिमन्थकैः ४०

शुष्काक्षिपाकशोथाभ्यां युक्तं वातविपर्ययैः।  
तन्नेत्रं तर्पणे योज्यं नेत्ररोगविशारदैः।  
तर्पणे वर्ज्यविषयाः।  
दुर्दिनात्युष्णशीतेषु चिन्तायासभ्रमेषु च।  
अशान्तोपद्र वे चाक्ष्णि तर्पणं न प्रशस्यते ४१

तर्पणप्रक्रिया।  
वातातपरजोहीने देशे चोत्तानशायिनः।  
आधारौ माषचूर्णेन क्लिन्नेन परिमण्डलौ ४२

समौ दृढावसम्बाधौ कर्त्तव्यौ नेत्रकोशयोः।  
पूरयेद् घृतमण्डेन विलीनेन सुखोदकैः।  
अथवा शतधौतेन सर्पिषा क्षीरजेन वा ४३

पूरणमात्रा।  
निमग्नान्यक्षिपक्ष्माणि यावत्स्युस्तावदेव हि।  
पूरयेन्मीलिते नेत्रे तत उन्मीलयेच्छनैः ४४

तर्पणे स्नेहधारणमात्राः।  
धारयेद्वर्त्मरोगेषु वाङ्मात्राणां शतं बुधः ४५

स्वच्छे कफे सन्धिरोगे मात्रापञ्चशतं हितम्।  
शुक्ले च षट्शतं कृष्णरोगे सप्तशतं मतम् ४६

दृष्टिरोगेष्वष्टशतमधिमन्थे सहस्रकम्।  
सहस्रं वातरोगेषु धार्यमेवं हि तर्पणम् ४७

तर्पणोत्तरं कर्त्तव्यं कर्म।  
स्विन्नेन यवपिष्टेन स्नेहवीर्येरितं ततः।  
यथास्वं धूमपानेन कफमस्य विशोधयेत् ४८

तर्पणकर्मावधिः।  
एकाहं वा त्र्\! यहं वाऽपि पञ्चाहं चेष्यते परम् ४९

तर्पणे सम्यक् तृप्तिलक्षणम्।  
तर्पणे तृप्तिलिङ्गानि नेत्रेष्वेतानि भावयेत्।  
सुखस्वप्नावबोधत्वं वैशद्यं वर्णपाटवम्।  
निवृत्तिर्व्याधिशान्तिश्च क्रियालाघवमेव च ५०

अतितर्पितलक्षणम्।  
अथ साश्रु गुरु स्निग्धं नेत्रं स्यादतितर्पितम् ५१

हीनतर्पितलक्षणम्।  
रूक्षमस्राविलं रुग्णं नेत्रं स्याद्धीनतर्पितम् ५२

हीनातितर्पितयोश्चिकित्सा

रूक्षस्निग्धोपचाराभ्यामेतयोः स्यात्प्रतिक्रिया ५३

पुटपाकविधानम्।  
अत ऊर्ध्वं प्रवक्ष्यामि पुटपाकस्य साधनम्।  
द्वौ बिल्वमात्रौ मांसस्य पिण्डौ स्निग्धौ सुपेषितौ ५४

द्र व्याणां बिल्वमात्रं तु द्र वाणां कुडवो मतः।  
तदेकस्थं समालोड्य पत्रैः सुपरिवेष्टितम्।  
पुटपाकेन तत्पक्त्वा गृह्णीयात्तद्र सं बुधः।  
दृष्टिमध्ये निषेच्यः स्यान्नित्यमुत्तानशायिनः ५५

पुटपाकभेदाः।  
स्नेहनो लेखनश्चैव रोपणश्चेति स त्रिधा ५६

त्रिविधपुटपाकविषयाः।  
हितः स्निग्धोऽतिरूक्षस्य स्निग्धस्यापि हि लेखनः।  
दृष्टेर्बलार्थमितरः पित्तासृग्व्रणवातनुत् ५७

स्नेहनपुटपाकः।  
सर्पिर्मांसवसामज्जामेदःस्वाद्वौषधैः कृतः।  
स्नेहनः पुटपाकस्तु धार्यो द्वे वाक्शते दृशोः ५८

लेखनपुटपाकः।  
जाङ्गलानां यकृन्मांसैर्लेखनद्र व्यसंयुतैः।  
कृष्णलोहरजस्ताम्रशङ्खविद्रुमसिन्धुजैः।  
समुद्र फेनकासीसस्रोतोजदधिमस्तुभिः।  
लेखनो वाक्शतं धार्यस्तस्यैतावद्विधारणम् ५९

रोपणपुटपाकः।  
स्तन्यजाङ्गलमध्वाज्यतिक्तकद्र व्यपाचितः।  
लेखनात्त्रिगुणो धार्यः पुटपाकस्तु रोपणः ६०

व्यापत्तिदर्शनकर्त्तव्योपदेशः।  
वितरेत्तर्पणोक्तां तु क्रियां व्यापत्तिदर्शने ६१

अथाञ्जनविधानम्।  
तत्रादावञ्जनयोग्य समयाः।  
अथ सम्पक्वदोषस्य प्राप्तमञ्जनमाचरेत्।  
हेमन्ते शिशिरे चैव मध्याह्नेऽञ्जनमिष्यते ६२

पूर्वाह्णे चापराह्णेच ग्रीष्मे शरदि चेष्यते।  
वर्षासु नाभ्रे नात्युष्णे वसन्ते च सदैव हि ६३

अञ्जनभेदाः।  
लेखनं रोपणं चैव तथा स्यात्स्नेहनाञ्जनम् ६४

लेखनरोपणप्रसादनाञ्जनानि।  
लेखनं क्षारतीक्ष्णाम्लरसैरञ्जनमिष्यते।  
कषायतिक्तरसयुक्सस्नेहं रोपणं मतम्।  
मधुरं स्नेहसम्पन्नमञ्जनं च प्रसादनम् ६५

त्रिविधाञ्जनस्य स्वरूपाणि।  
गुटिकारसचूर्णानि त्रिविधान्यञ्जनानि च।  
कुर्याच्छलाकयाऽङ्गुल्या हीनानि च यथोत्तरम् ६६

अञ्जनानर्हा जनाः।  
श्रान्ते प्ररुदिते भीते पीतमद्ये नवज्वरे।  
अजीर्णे वेगघाते च नाञ्जनं सम्प्रशस्यते ६७

वर्त्तिप्रमाणानि।  
हरेणुमात्रां कुर्वीत वर्त्तिं तीक्ष्णाञ्जने भिषक्।  
प्रमाणं मध्यमेऽध्यर्द्धं द्विगुणं तु मृदौ भवेत् ६८

रसक्रियाप्रमाणानि।  
रसक्रिया तूत्तमा स्यात्त्रिविडङ्गमिता हिता।  
मध्यमा द्विविडङ्गा स्याद्धीना त्वेकविडङ्गिका ६९

चूर्णाञ्जनमात्रा।  
वैरेचनिकचूर्णं तु द्विशलाकं विधीयते।  
मृदौ तु त्रिशलाकं स्याच्चतस्रः स्नैहिकेऽञ्जने ७०

अञ्जनशलाकास्वरूपम्।  
मुखयोः कुण्ठिता श्लक्ष्णा शलाकाऽष्टाङ्गुलोन्मिता।  
अश्मजा धातुजा वा स्यात्कलायपरिमण्डला ७१

कर्मानुसारेण शलाकास्वरूपम्।  
ताम्रलोहाश्मसञ्जाता शलाका लेखने मता।  
सुवर्णरजतोद्भूता शलाका स्नेहने मता।  
अङ्गुली च मृदुत्वेन कथिता रोपणे बुधैः ७२

अञ्जनसमयनिर्देशः।  
सायं प्रातर्वाञ्जनं स्यात्तत्सदा नैव कारयेत् ७३

नातिशीतोष्णवाताभ्रवेलायां सम्प्रशस्यते।  
कृष्णभागादधः कुर्यादपाङ्गं यावदञ्जनम् ७४

चन्द्रो दया वर्त्तिः।  
शङ्खनाभिर्बिभीतस्य मज्जा पथ्या मनः शिला।  
पिप्पली मरिचं कुष्ठं वचा चेति समांशकम् ७५

छागीक्षीरेण सम्पिष्य वर्त्तिं कृत्वा यवोन्मिताम्।  
हरेणुमात्रां सङ्घृष्य जलैः कुर्यादथाञ्जनम् ७६

तिमिरं मांसवृद्धिं च काचं पटलमर्बुदम्।  
रात्र्\! यान्ध्यं वार्षिकं पुष्पं वर्त्तिश्चन्द्रो दया जयेत् ७७

करञ्जवर्त्तिः।  
पलाशपुष्पस्वरसैर्बहुशः परिभाविता।  
करञ्जीबीजवर्त्तिस्तु दृष्टेः पुष्पं विनाशयेत् ७८

समुद्र फेनादिवर्त्तिः।  
समुद्र फेनसिन्धूत्थशङ्खदक्षाण्डवल्कलैः।  
शिग्रुबीजयुतैर्वर्त्तिः शुक्रादींश्छस्त्रवल्लिखेत् ७९

दन्तवर्त्तिः।  
दन्तैर्हस्तिवराहोष्ट्रगोहयाजखरोद्भवैः।  
शङ्खमुक्ताऽम्भोधिफेनयुतैः सर्वैर्विचूर्णितैः।  
दन्तवर्त्तिः कृता श्लक्ष्णा शुक्राणां नाशिनी परा ८०

तन्द्रा नाशिनी वर्त्तिः।  
नीलोत्पलं शिग्रुबीजं नागकेशरकं तथा।  
एतत्कल्कैः कृता वर्त्तिरतिनिद्रा ं\! निवारयेत् ८१

पुष्पवर्त्तिः।  
तिलपुष्पाण्यशीतिः स्युः षष्टिसङ्ख्याः कणाकणाः ८२

जातीकुसुमपञ्चाशन्मरिचानि च षोडश।  
सूक्ष्मं पिष्ट्वा जले वर्त्तिः कृता कुसुमिकाऽभिधा ८३

तिमिरार्जुनशुक्राणां नाशिनी मांसवृद्धिहृत्।  
एतस्याश्चाञ्जने मात्रा प्रोक्ता सार्धहरेणुका ८४

रसाञ्जनवर्त्तिः।  
रसाञ्जनं हरिद्रे द्वे मालतीनिम्बपल्लवाः।  
गोशकृद्र ससंयुक्ता वर्त्तिर्नक्तान्ध्यनाशिनी ८५

धात्र्\! यादिवर्त्तिः।  
धात्र्\! यक्षपथ्याबीजानि एकद्वित्रिगुणानि च।  
पिष्ट्वा वर्त्तिं जलैः कुर्यादञ्जनं द्विहरेणुकम्।  
नेत्रस्रावं हरत्याशु वातरक्तरुजं तथा ८६

रसक्रिया।  
तुत्थमाक्षिकसिन्धूत्थं सिताशङ्खमनः शिलाः।  
गैरिकोदधिफेनं च मरिचं चेति चूर्णयेत् ८७

संयोज्य मधुना कुर्यादञ्जनार्थं रसक्रियाम्।  
वर्त्मरोगार्मतिमिरकाचशुक्रहरां पराम् ८८

पुष्पहरी रसक्रिया।  
वटक्षीरेण संयुक्तो मुख्यःकर्पूरजःकणः।  
क्षिप्रमञ्जनतो हन्ति कुसुमं तु द्विमासिकम् ८९

अतिनिद्रा हरमञ्जनम्।  
क्षौद्रा श्वलालासङ्घृष्टैर्मरिचैर्नेत्रमञ्जयेत्।  
अतिनिद्रा शमं याति तमः सूर्योदयादिव ९०

प्रबोधाञ्जनम्।  
जातीपुष्पं प्रवालं च मरिचं कटुकी वचा।  
सैन्धवं बस्तमूत्रेण पिष्टं तन्द्रा घ्नमञ्जनम् ९१

अन्यत् प्रबोधाञ्जनम्।  
शिरीषबीजगोमूत्रकृष्णामरिचसैन्धवैः।  
अञ्जनं स्यात्प्रबोधाय सरसोनशिलावचैः ९२

दार्व्यादिरसक्रिया।  
दार्वी पटोलं मधुकं सनिम्बं पद्मकोत्पलम् ९३

प्रपौण्डरीकं चैतानि पचेत्तोये चतुर्गुणे।  
विपाच्य पादशेषं तु शृतं नीत्वा पुनः पचेत् ९४

शीते तस्मिन्मधुसितां दद्यात्पादांशिकां नरः।  
रसक्रियैषा दाहाश्रुरक्तरागरुजोहरेत् ९५

रसाञ्जनादिरसक्रिया।  
रसाञ्जनं सर्जरसो जातीपुष्पं मनः शिला।  
समुद्र फेनो लवणं गैरिकं मरिचानि च ९६

एतत्समांशम्मधुना पिष्ट्वा प्रक्लिन्नवर्त्मनि।  
अञ्जनं क्लेदकण्डूघ्नम्पक्ष्मणां च प्ररोहणम् ९७

गुडूच्यादिरसाञ्जनम्।  
गुडूचीस्वरसः कर्षः क्षौद्रं स्यान्माषकोन्मितम्।  
सैन्धवं क्षौद्र तुल्यं स्यात्सर्वमेकत्र मर्दयेत् ९८

अञ्जयेन्नयनं तेन पिल्लार्मतिमिरं जयेत्।  
काचं कण्डूं लिङ्गनाशंशुक्लकृष्णगतान्गदान् ९९

पुनर्नवादिरसाञ्जनम्।  
दुग्धेन कण्डूं क्षौद्रे ण नेत्रस्रावं च सर्पिषा।  
पुष्पं तैलेन तिमिरं काञ्जिकेन निशान्ध्यताम्।  
पुनर्नवा जयेदाशु भास्करस्तिमिरं यथा १००

बब्बूलरसाञ्जनम्।  
बब्बूलदलनिःक्वाथो लेहीभूतस्तदञ्जनात्।  
नेत्रस्रावं जयत्येष मधुयुक्तो न संशयः १०१

हिज्जलरसाञ्जनम्।  
हिज्जलस्य फलं घृष्ट्वा पानीये नित्यमञ्जनम्।  
चक्षुःस्रावोपशान्त्यर्थं कार्यमेतन्महौषधम् १०२

नेत्रप्रसादनं कतकादिरसाञ्जनम्।  
कतकस्यफलं घृष्ट्वा मधुना नेत्रमञ्जयेत्।  
ईषत्कर्पूरसहितं स्मृतं नेत्रप्रसादनम् १०३

शिरोत्पाते रसक्रिया।  
सर्पिः क्षौद्रं चाञ्जनं स्याच्छिरोत्पातस्य शान्तये १०४

कृष्णसर्पवसारसक्रिया।  
कृष्णसर्पवसा शङ्खः कतकात्फलमञ्जनम्।  
रसक्रियेयमचिरादन्धानां दर्शनप्रदा १०५

लेखनाञ्जनम्।  
दक्षाण्डत्वक्शिलाकाचशङ्खचन्दनसैन्धवैः।  
द्र व्यैरञ्जनयोगोऽय पुष्पार्मादिविलेखनः १०६

रात्र्\! यान्ध्यनाशकमञ्जनम्।  
कणा छागयकृन्मध्ये पक्त्वा नेत्रयुगेऽञ्जिता।  
अचिराद्धन्ति नक्तान्ध्यं तद्वत्सक्षौद्र मूषणम् १०७

नक्तान्ध्यहरचूर्णाञ्जनम्।  
शाणार्धं मरिचं द्वौ च पिप्पल्यर्णवफेनयोः।  
शाणार्धं सैन्धवं शाणा नव सौवीरकाञ्जनात् १०८

पिष्टं सुसूक्ष्मं चित्रायां चूर्णाञ्जनमिदं शुभम्।  
कण्डूकाचकफार्त्तानां मलानां च विशोधनम् १०९

रोपणाञ्जनमृदुचूर्णाञ्जनम्।  
शिलायां रसकं पिष्ट्वा सम्यगाप्लाव्य वारिणा।  
गृह्णीयात्तज्जलं सर्वं त्यजेच्चूर्णमधोगतम् ११०

शुष्कं च तज्जलं सर्वं पर्पटीसन्निभं भवेत्।  
विचूर्ण्य भावयेत्सम्यक्त्रिवेलं त्रिफलारसैः १११

कर्पूरस्य रजस्तत्र दशमांशेन निक्षिपेत्।  
अञ्जयेन्नयने तेन सर्वदोषहरं हि तत्।  
सर्वरोगहरं चूर्णं चक्षुषोः सुखकारि च ११२

प्रसादनाञ्जने सौवीराञ्जनम्।  
अग्नितप्तं हि सौवीरं निषिञ्चेत्त्रिफलारसैः।  
सप्तवेलं तथा स्तन्यैः स्त्रीणां सिक्तं विचूर्णितम् ११३

अञ्जयेत्तेन नयने प्रत्यहं चक्षुषोर्हितम्।  
सर्वानक्षिविकारांस्तु हन्यादेतन्न संशयः ११४

दृष्टिप्रसादनी नाम शलाका।  
त्रिफलाभृङ्गशुण्ठीनां रसैस्तद्वच्च सर्पिषा ११५

गोमूत्रमध्वजाक्षीरैः सिक्तो नागः प्रतापितः।  
तच्छलाका हरत्येव सर्वान्नेत्रभवान्गदान् ११६

प्रत्यञ्जनम्।  
गतदोषमपेताश्रु सम्पश्यन्सम्यगम्भसि।  
प्रक्षाल्याक्षि यथादोषं कार्यं प्रत्यञ्जनं ततः ११७

अञ्जने नेत्रधावननिषेधः।  
न वाऽनिर्गतदोषेऽक्ष्णि धावनं सम्प्रयोजयेत्।  
प्रत्यञ्जनं तीक्ष्णतप्ते नेत्रे चूर्णं प्रसादनम् ११८

नयनामृताञ्जनम्।  
शुद्धे नागे द्रुते तुल्यं शुद्धं सूतं विनिक्षिपेत्।  
कृष्णाञ्जनं तयोस्तुल्यं सर्वमेकत्र चूर्णयेत् ११९

दशमांशेन कर्पूरं तस्मिंश्चूर्णे प्रदापयेत्।  
एतत्प्रत्यञ्जनं नेत्रगदजिन्नयनामृतम् १२०

सर्पविषहरमञ्जनम्।  
जयपालभवां मज्जां भावयेन्निम्बुकद्र वैः।  
एकविंशतिवेलं तत्ततो वर्त्तिं प्रकल्पयेत् १२१

मनुष्यलालया घृष्ट्वा ततो नेत्रे तयाऽञ्जयेत्।  
सर्पदष्टविषं जित्वा सञ्जीवयति मानवम् १२२

नेत्रज्योतिर्वर्द्धकोपदेशः।  
भुक्त्वा पाणितलं घृष्ट्वा चक्षुषोर्दीयते यदि।  
जाता रोगा विनश्यन्ति तिमिराणि तथैव च १२३

दृष्टिवर्द्धकोपायः।  
शीताम्बुपूरितमुखः प्रतिवासरं यः कालत्रयेण नयनद्वितयं जलेन।  
आसिञ्चति ध्रुवमसौ न कदाचिदक्षिरोगव्यथाविधुरतां भजते मनुष्यः १२४

ग्रन्थकर्तृकृतं नम्रनिवेदनम्।  
आयुर्वेदसमुद्र स्य गूढार्थमणिसञ्चयम्।  
ज्ञात्वा कैश्चिद् बुधैस्तैस्तु कृता विविधसंहिताः १२५

किञ्चिदर्थं ततो नीत्वा कृतेयं संहिता मया।  
कृपाकटाक्षनिक्षेपमस्यां कुर्वन्तु साधवः १२६

ग्रन्थाध्ययनफलम्।  
विविधगदार्तिदरिद्र नाशनं या हरिरमणीव करोति योगरत्नैः।  
विलसतु शार्ङ्गधरस्य संहिता सा जन हृदयेषु सरोजनिर्मलेषु १२७

उपसंहारः।  
अल्पायुषामल्पधियामिदानीं कृतं समस्तश्रुतिपाठशक्त्या।  
तदत्र युक्तं प्रतिबीजमात्रमभ्यस्यतामात्महितं प्रयत्नात् १२८

इति श्रीशार्ङ्गधरसंहितायामुत्तरखण्डे नेत्रप्रसादनविधिर्नाम।  
त्रयोदशोऽध्यायः समाप्तः १३

 

समाप्तेयं शार्ङ्गधर संहिता।  
 

 

 

 

 

 

 

 

 

Sharngadhar SaµhitŒ, by Acharya Sharngdhar,।  
edited by Daya Shankar Pandey, 1981 edition.।  
Typed by Pramod Sharma, M.A.

Proofread by Maya Nand Sastri, Ved Vyakaranacharya.

Font conversion by Claude Setzer and Ralph Bunker.

Formatted for Maharishi University of Management Vedic Literature
Collection.।  
परिशिष्टम्।  
तत्र प्रथमं परिशिष्टम्।  
अथ यकृद्रो गाधिकारः १

यकृत्स्थानम्।  
अधो दक्षिणतो ज्ञेया हृदयाद् यकृतः स्थितिः।  
तत्रत्यरोगाणां दुःखप्राचुर्यम्।  
व्याधयो बहवस्तत्र भवेयुर्भूरि दुःखदाः।  
तन्म्लाने रोगी लक्षणम्।  
म्लाने तस्मिन् पुरीषस्याप्रवृत्तिः स्वल्पपित्तता।  
पाण्डुत्वं कर्दमाभत्वञ्चोदन्याविलमूत्रता।  
उद्गारसदनाध्मानच्छर्दनोत्क्लेशनान्यपि।  
प्रातस्तिक्तास्यता नाड्याः काठिन्यं वह्निमन्दता।  
देहस्य च मृदाभत्वं रसना मलसंयुता।  
लिङ्गान्येतानि जायन्ते तत्राप्याकृष्टिवद् व्यथा।  
यकृद्वृद्धौ रोगिलक्षणम्।  
गते यकृति संवृद्धिं वेदना तत्र जायते।  
उरोऽस्थ्नि दक्षिणे स्कन्धे सक्थ्नि चाप्यपसव्यगे।  
दक्षिणस्य भवेज्जाड्यं बाहोस्तिक्तरसास्यता।  
विवर्णत्वं पुरीषस्य कासो लोहितमूत्रता।  
अरतिर्बलहानिश्च ज्वरो बद्धाल्पविट्कता।  
पीताक्षत्वं च पार्श्वेन शेते सव्येन चातुरः।  
तोदभेदौ तथा दाहः कामलाऽप्यस्य जायते।  
निद्रा नाशस्तृषाशोथस्तथा सत्त्वस्य सङ्क्षयः।  
यकृद्विद्र धेर्दुःसाध्यता।  
विद्र धिर्यकृति स्याच्च प्रायेण प्राणनाशनः।  
तेन भाग्यबलात् कोऽपि जन्तुष्वेकः प्रमुच्यते।  
यकृद्रो गनिदानम्।  
मद्यातिपानादत्युष्णगुर्वन्नस्य निषेवणात्।  
वेगरोधाद्दिवास्वप्नान्निशि चापि प्रजागरात्।  
अतिव्यवायभाराध्वसेवनादभिघाततः।  
तथाऽन्यै कर्मभिर्घोरैर्यकृद्रो गा भवन्ति हि।  
चिकित्सा।  
प्लीहोद्दिष्टाः क्रियाः सर्वा यकृद्रो गे समाचरेत्।  
प्रातर्मूत्रेण संस्वेदः प्लीहवत् तत्र चेष्यते।  
क्षारं विडङ्गकृष्णाभ्यां पूतिकस्याम्बुनिःसृतम्।  
पिबेत् प्रातर्यथावह्नि यकृत्प्लीहप्रशान्तये।  
जलौकाभिर्ह रेद्र क्तं क्षारं वा तत्र पातयेत्।  
शिग्रुत्वग्राजिकाचूर्णैर्लेपस्तत्र च युज्यते।  
तोयेन प्रस्थमानेन महाद्रा वककर्षकम्।  
मेलयित्वाऽथ तत्स्थानमूर्वङ्घ्र्याद्यञ्च मर्दयेत्।  
पीतमूल्यभयाधात्रीद्रा क्षारग्वधसिन्धुजैः।  
रेचयेद्र सचूर्णेन तैलेनैरण्डजेन वा।  
यकृद्विद्र धिचिकित्सा।  
विद्र धिं यकृति ज्ञात्वा हिक्काश्वासव्यथादिभिः।  
शस्त्रं त्रिकूर्चकं तत्र प्रयुञ्ज्याच्छस्त्रकोविदः।  
पाययित्वा सुरां पूर्वं बलसत्त्वोपयोगिनीम्।  
अग्रोपहरणीयोक्तं समाहृत्य जलादिकम्।  
सत्येनाप्यनृतेनापि वचसाश्वास्य चातुरम्।  
ईश्वरं मनसा ध्यात्वा सर्वापद्विनिवारणम्।  
क्षिप्रहस्तो बली धीरः स्थिरचित्तो विचक्षणः।  
बहुशो दृष्टकर्मा च कृतकर्माऽभयो भिषक्।  
शस्त्रं शस्त्रगुणोपेतं परिगृह्य त्रिकूर्चकम्।  
सवेदनं शोथयुतं भित्त्वा चर्म सलोहितम्।  
अन्तः प्रवेशयेदाशु विद्र धिर्भिद्यते यथा।  
बहिर्नयेत्ततः शस्त्रं तस्य नाडिकया विना।  
अवधानेन तत्कार्य्यं नानिलोऽन्तर्यथा विशेत्।  
ततो जलाभिषेकाद्यैः शस्त्रपातव्यथाकुलम्।  
समाश्वास्यापसव्येन पार्श्वेन शाययेत्तु तत्।  
सक्षीरमतसीकल्कं साज्यं तत्र च लेपयेत्।  
अहिफेनासवं सम्यङ्मात्रया परियोजयेत्।  
क्षीरं मांसरसञ्चैव पाययेद्बलसाधनम्।  
ततो मासद्वयं यावदातुरः प्राप्तजीवितः।  
सुखं तिष्ठेत् त्यजेच्छ्रान्तिं भुञ्जीत लघु पोषणम्।  
विद्र धिं महतीं प्राज्ञः शस्त्रमुत्पलपत्रकम्।  
युञ्ज्यान्नोपक्रमेज्जन्तुं सञ्जातानेकविद्र धिम्।  
अथ हृद्रो गाधिकारः २

आवरणिकादि हृद्रो गाणां लक्षणानि।  
आवरणिकः।  
आमवाताद् वृक्कदोषात् शीतार्द्र त्वनिषेवणात्।  
हृत्कोष्ठावरणी क्षिप्रं पीड्यते अकृतात्मनः।  
तत्र दाहोष्णताशोफा गौरवं महती व्यथा।  
कोष्ठसंवेपनं कासो दौर्बल्यं श्वासकृच्छ्रता।  
नासामार्गेण रक्तस्य स्रुतिर्वह्नेश्च मन्दता।  
शाखासु शोफा धमनी भवेद्विषमगामिनी।  
नाम्नावरणिको ह्येष व्याधिर्विद्वद्भिरुच्यते।  
जातमात्रश्चिकित्स्योऽय नैवोपेक्ष्यः कदाचन।  
कौष्ठिकः।  
आमवातादभीघातात्तथावरणिकाद् गदात्।  
हृत्कोष्ठे जायते शोथो गद एष हि कौष्ठिकः।  
ज्वरो दाहोऽरुचिः कम्पो वैवर्ण्यं वह्निसङ्क्षयः।  
श्वासः कासा राजयक्ष्मा कोष्ठे पूयस्य सञ्चयः।  
मूर्च्छाक्षेपः प्रलापश्च नाडी विषमवाहिनी।  
गदाद् घोरतरादस्माद् भाग्यात् कोऽपि प्रमुच्यते।  
पृथुकः।  
शोणितस्य गतौ कोष्ठे व्याहतायामनात्मनः।  
तत्पेशी पृथुतां याति मिथ्याहारविहारतः।  
हृद्वेपथुर्व्यथा तत्र दौर्बल्यं श्वासकृच्छ्रता।  
अरतिर्भ्रममोहौ च चिह्नानि पृथुके गदे।  
आयामिका।  
हृत्कोष्ठे प्रसृतिर्नाम्ना व्याधिरायामिका मता।  
श्वासः शोथोः भ्रमो मूर्च्छा हृत्कम्पो वह्निमन्दता।  
जलोदरमनिद्र त्वं बलमांसपरिक्षयः।  
एभिरन्यैश्च विज्ञेयश्चिह्नैरायामिका गदः।  
परिक्षयः।  
क्षयात् सञ्जायते घोरो व्याधिर्नाम्ना परिक्षयः।  
कोष्ठपेश्याः क्षयः श्वासो दौर्बल्यं सदनं भ्रमः।  
हृद्वेपथुर्वह्निमान्द्यं क्रमाच्छोफश्च जायते।  
एतैरन्यैश्च विज्ञेयश्चिह्नैर्व्याधिः परिक्षयः।  
मेदः सूत्रम्।  
हृत्कोष्ठपेशी सूत्रेषु मेदःकणचयो गदः।  
मेदः सूत्राख्यया प्रोक्तो मुनिभिस्तत्त्ववेदिभिः।  
मन्दं मन्दं व्रजेन्नाडी भवेद्धृदयवेपथुः।  
अवसादो भ्रमो मूर्च्छा स्नायूनां बलसङ्क्षयः।  
हृद्वृत्तेर्वाऽपि सम्भेदान्मृत्युश्च सहसा भवेत्।  
जातमात्रश्चिकित्स्योऽय व्याधिः परमदारुणः।  
विक्षेपिका।  
हृत्कोष्ठाक्षेपको व्याधिर्नाम्ना विक्षेपिका मता।  
जातेऽस्मिन् महति व्याधौ कोष्ठदेशेऽप्युरोऽस्थ्यधः।  
सव्यांसास्थ्नि सव्यबाहौ ग्रीवायां पृष्ठदेशतः।  
वेदना जायते तीव्रा मर्मप्राणप्रपीडिनी।  
तोदभेदौ समाकर्षो दाहस्तत्र च जायते।  
मुहुर्मुहुः श्वासरोधः शीता त्वक् स्वेदनिर्गमः।  
आध्मानानाहमोहाश्च वैवर्ण्यं कृशताऽरुचिः।  
क्रमादिन्द्रि यविध्वंसो मरणं चाप्यनात्मनः।  
हृद्रो गचिकित्सा।  
घृतेन दुग्धेन गुडाम्भसा वा पिबन्ति चूर्णं ककुभत्वचो ये।  
हृद्रो गजीर्णज्वररक्तपित्तं हत्वा भवेयुश्चिरजीविनस्ते।  
हरीतकीवचारास्नापिप्पलीनागरोद्भवम्।  
शटीपुष्करमूलोत्थं चूर्णं हृद्रो गनाशनम्।  
पुटदग्धं हरिणशृङ्गं पिष्टं गव्येन सर्पिषा पिबतः।  
हृत्पृष्ठशूलमचिरादुपैति शान्तिं सुकष्टमपि।  
तिलाज्यगुडविपक्वं चूर्णं गोधूमपार्थोत्थम्।  
पिबति पयोभुक् स भवति जितसकलहृदामयः पुरुषः।  
पिप्पल्यादिचूर्णम्।  
पिप्पल्येला वचा हिङ्गु यवक्षारोऽथ सैन्धवम्।  
सौवर्चलमथो शुण्ठी अजमोदेति चूर्णितम्।  
दध्ना मद्येनासवेन काञ्जिकेन घृतेन वा।  
पाययेच्छुद्धदेहं हि वातिके हृदयामये।  
शीताः प्रदेहाः परिषेचनानि तथा विरेको हृदि पित्तदुष्टे।  
द्रा क्षासिताक्षौद्र परूषकैः स्याच्छुद्धे च पित्तावहमन्नपानम्।  
पिष्ट्वा पिबेद् वाऽपि सिता जलेन यष्ट्याह्वयं तिक्तकरोहिणीञ्च।  
वचानिम्बकषायाभ्यां वान्तं हृदि कफोत्थिते।  
वातहृद्रो गहृच्चूर्णं पिप्पल्याद्यं प्रपाययेत्।  
त्रिदोषजे लङ्घनमादितः स्यादन्नञ्च सर्वेषु हितं विधेयम्।  
हीनातिमध्यत्वमपेक्ष्य चैव कार्य्यं त्रयाणामपि कर्म शस्तम्।  
हिङ्गूग्रगन्धाविडविश्वकृष्णाकुष्ठाभयाचित्रकयावशूकम्।  
पिबेत् ससौवर्चलपुष्कराढ्यं यवाम्भसा शूलहृदामयघ्नम्।  
पाठां वचां यवक्षारमभयामम्लवेतसम्।  
दुरालभां चित्रकञ्च त्र्\! यूषणञ्च बलात्रयम्।  
शटीं पुष्करमूलञ्च तिन्तिडीकं सदाडिमम्।  
मातुलुङ्गस्य मूलानि श्लक्ष्णचूर्णानि कारयेत्।  
सुखोदकेन मद्यैर्वा प्लुतान्येतानि पाययेत्।  
अर्शः शूलञ्च हृद्रो गं गुल्मञ्चाशु नियच्छति।  
क्रिमिजे च पिबेन्मूत्रं विडङ्गामयसंयुतम्।  
हृदि स्थिताः पतन्त्येवमधस्तात् क्रिमयो नृणाम्।  
यवान्नं वितरेच्चास्मै सविडङ्गमतः परम्।  
 

अथोरस्तोयाधिकारः ३

सम्प्राप्तिः।  
उरस्येकतरे पार्श्वे पार्श्वयोर्वाऽप्यपां चयः।  
उरस्तोयं गदो नाम प्रायशः प्राणनाशनः।  
लक्षणम्।  
कृच्छ्राच्छ्वासः कफस्रावो नीलावोष्ठौ तथा मुखम्।  
शोथः पादे धरा क्षुद्रा विषमा वेगवाहिनी।  
मूत्राल्पत्वं भवेच्चापि स ना न शयनक्षमः।  
स्वास्थ्यं किञ्चित् समासीनो लभतेऽस्मिन् महागदे।  
ग्रन्थान्तरे उरस्तोयनिदानम्।  
श्वासोऽतिकृच्छ्रः कफसंस्रवश्च नीलौ तथोष्ठौ वदनेक्षणं च।  
अस्वेदनञ्चाल्पपुरीषमूत्रे श्वासेन दीनः शयने न शक्तः।  
मन्देन्द्रि यो मन्दबलाग्नि कान्तिः क्षीणाऽतिनाडी द्रुतगामिनी च।  
हृदि व्यथा पादयुगे च शोथो लिङ्गान्यमून्यत्र भवन्ति रोगे।  
चिकित्सा।  
भेषजं श्लेष्महरणं मूत्रस्यापि प्रवर्त्तनम्।  
उरस्तोये गदे योज्यं विविच्य भिषजा सदा।  
पिपासानिग्रहः कार्यः शीताम्भोऽनलसेवनम्।  
यत्नतः परिहर्त्तव्यमभिष्यन्द्यखिलं तथा।  
पादावशिष्टं यत्तोयं तत् तृषायां पिबेन्मनाक्।  
पयसा वा शृतोष्णेन शान्तिं कुर्यात् सदा तृषः।  
वर्षाभूस्वरसं वाऽपि यवक्षारसमायुतम्।  
पिबेन्नित्यमुरस्तोयी सायं प्रातरतन्द्रि तः।  
श्वयथौ मूत्रकृच्छ्रे च कासे श्वासे हृदामये।  
भेषजं गदितं यद्यत् तत् तदत्र प्रयोजयेत्।  
नैवं व्याधिः शमं यायान्निखिलैर्यदि कर्मभिः।  
कुर्य्याच्छस्त्रक्रियां तर्हि लघुहस्तो भिषग्वरः।  
समुद्र वस्वोर्मध्ये वा महीध्रग्रहयोरथ।  
पर्शुकास्थ्नोर्ग्रहदिशा शस्त्रं नाम त्रिकूर्चकम्।  
प्रवेश्यावहितो रक्षन् यकृत्प्लीहानमेव च।  
निःशेषं निर्ह रेदम्बु व्याधिरेवं प्रशाम्यति।  
 

अथौपसर्गिकोपदंशाधिकारः ४

तस्य निदानलक्षणादीनि।  
बहुसङ्करसेवाभ्यां सञ्जातो जननेन्द्रि ये।  
व्रणः कष्टतरो घोरो नानारोगप्रकाशकः।  
विषोपदंशः पापोपदंशः इत्येवमीरितः।  
स एव हि बुधैः पूर्वैः कथितश्चौपसर्गिकः।  
व्याधिः स्रङ्कमति स्त्रीतः पुंसि तस्यां ततस्तथा।  
अपत्येषु च जायेत कुलजोऽसौ सुदारुणः।  
उपदंशो द्विधा प्रोक्तो मुख्यगौणप्रभेदतः।  
इन्द्रि यस्यादिमो दोषो मुख्योऽन्यो दाहिकस्तथा।  
आरभ्य च क्रियाकालं सप्ताहत्रयमध्यतः।  
व्रणो विषोपदंशस्य जायते जननेन्द्रि ये।  
भवेद् दीर्घतरं कालं यावन्तं समतीत्य यः।  
तथा कृच्छ्रतरः स स्याद् बहुदुःखप्रदायकः।  
द्विधा पापोपदंशस्य व्रणः स्यात् कठिनो मृदुः।  
आद्यः सङ्क्रामकः कृच्छ्रः सर्वदेहप्रतापनः।  
अपरो न च सङ्क्रामेत् कञ्चिद्देहं न दूषयेत्।  
एष साध्यतरः प्रोक्तो न च कष्टो यथादिमः।  
पुंसो मेढ्रस्य मुण्डे च चर्मण्यावरके तथा।  
भगद्वारे भगोष्ठे च जायन्ते पिडकाः स्त्रियाः।  
समन्तात् कठिनास्तास्तु विदीर्णा रसवाहिकाः।  
दृढमूला मध्यनिम्ना ज्वरब्रध्नादिदायिकाः।  
मुख्योपदंश इत्यस्मिन् शान्तेऽपि पुनरेव हि।  
विकृतिं विविधां कुर्य्यात् तद्विषं देहसंस्थितम्।  
गौणोपदंशः।  
त्वग्विकाराक्षिरोगौ च केशलोम्नाञ्च सङ्क्षयः।  
ग्रन्थिपीनसकुष्ठानि गौणोपदंशलक्षणम्।  
त्वग्विकारादयो गौणोपदंशेन लक्ष्यन्ते

विषोपदंशः।  
विषं पापोपदंशस्य श्लेष्मग्रन्थिषु संसृतम्।  
ब्रध्नरोगं सञ्जनयेत् सज्वरं बहुदुःखदम्।  
चिकित्सा।  
पिडिकामुपदंशस्य दहेत् क्षारनिपाततः।  
व्याधिस्तेन शमं याति न कञ्चिद् व्यापदोऽपराः।  
कर्षं शोधितसूतस्य काठिन्यास्तद्द्वयं तथा।  
यत्नतो मर्दयेत् तावद् यावत् सूतो न दृश्यते।  
अस्य गुञ्जाद्वयं खादेत् प्रत्यहं त्रिः पुटस्थितम्।  
दन्तवेष्टव्यथायाञ्च लालास्रावे च तत् त्यजेत्।  
रसचूर्णस्य कर्पूररसस्यापि निषेवणात्।  
अनेन विधिनैवासौ गदो घोरः प्रशाम्यति।  
पलार्द्धप्रमितं चूर्णं तोये पञ्चशरावके।  
क्षिप्त्वा विलोड्य सम्यक् च चतुर्यामान्ततः परम्।  
स्वच्छांशमूर्द्ध्वगञ्चास्य गृह्णीयादतियत्नतः।  
इदं चूर्णोदकञ्चाम्लनाशनं व्रणमेहनुत्।  
द्विपले चूर्णतोयेऽस्मिन् रसचूर्णस्य माषकम्।  
क्षिप्त्वा सम्मिश्रयेत्तावद् यावत् कृष्णप्रभं जलम्।  
कृष्णद्र वेण चानेन क्षालनं व्रणहृत् परम्।  
उपदंशे विशेषेण शस्तमेतन्महौषधम्।  
सार्धद्विपलमानेऽस्मिन् निःक्षिपेन्नवरक्तिकम्।  
कर्पूररसमेतेन कृत्वा पीतद्र वौषधम्।  
व्रणं पापोपदंशस्य क्षालयेत्तेन वारिणा।  
एतच्च परमं प्रोक्तमौषधं हि बुधैरिह।  
विद्र धौ या क्रिया प्रोक्ता ब्रध्नरोगेऽपि सा हिता।  
गौणोपदंशे विषमे पित्तघ्नञ्चास्रशोधनम्।  
सरं भेषजमन्नञ्च पानञ्चापि निनिर्दिशेत्।  
अनन्ताद्यं घृतम्।  
अनन्तामलकीद्रा क्षाः काकोलीयुगलं वरीम्।  
एलाद्वयं विदारीञ्च मधूकं मधुकं मुराम्।  
त्रिफलां स्वर्णपर्णाञ्च बीजं गोक्षुरसम्भवम्।  
दशमूलं तालमूलद्यं त्रिवृतामिन्द्र वारुणीम्।  
नीलिनीं शूकशिम्ब्याश्च बीजं कर्षप्रमाणतः।  
कल्कीकृत्य पचेत् प्रस्थे सर्पिषः सारिवाऽम्भसा।  
घृतमेतदनन्ताद्यमुपदंशविनाशनम्।  
रसायनं परं वृष्यमस्रदोषनिषूदनम्।  
भेषजं कुष्ठशमनं वातरक्तहरं तथा।  
गौणे मुख्ये च संयोज्यमुपदंशे यथायथम्।  
विशेषतः वर्ज्यम्।  
पापप्रमेही वातास्त्री कुष्ठी पापोपदंशवान्।  
न भजेदङ्गनां नापि तद्गदिन्यङ्गना नरम्।  
 

अथागन्तुजपक्षाघाताधिकारः ५

पक्षाघातो द्विधा ज्ञेयो दोषागन्तुजभेदतः।  
दोषजः कथितः पूर्वमधुनागन्तुजं शृणु।  
आगन्तुजोऽपि द्विविधः पक्षाघातः प्रक्रीर्त्यते।  
आद्यः पारदसम्भूतो द्वितीयो नागजः स्मृतः।  
पारदपक्षाघातस्य निदानम्।  
रससंस्पर्शसातत्यात् तद्धर्मस्य च सेवनात्।  
पक्षाघातो भवेद् यस्तु स ज्ञेयः पारदोद्भवः।  
पारदपक्षाघातस्य लक्षणम्।  
आदौ बाह्वोर्बलध्वंसस्ततः कम्पः प्रजायते।  
वेपेते सक्थिनी चापि कायः सर्वस्ततः परम्।  
गदी चलति नृत्यन् वै दृढं द्र व्यं न धारयेत्।  
स्पष्टं प्रभाषितुञ्चापि चर्वितुञ्च न च क्षमः।  
ततस्तस्यारतिर्निद्रा प्रलापो बलसङ्क्षयः।  
हृल्लासो वह्निनाशश्च दन्तध्वंसः क्वचित् स्रुतिः।  
शान्तिर्भवति कम्पस्य विधृतेऽङ्गेरसायने।  
नागामयस्य लिङ्गानि शृणूरभ्रां समासतः।  
पारदपक्षाघातस्य चिकित्सा।  
मुख्यं चिकित्सितञ्चास्य निदानपरिवर्जनम्।  
निदानसेविनो व्याधिर्नौषधाद् विनिवर्त्तते।  
स्वेदसञ्जननं सर्वं म्रूत्रकृच्च विरेचनम्।  
रक्तदोषहरं चात्र शर्मदं भेषजं मतम्।  
गन्धकं परमं प्राहुर्भेषजं पारदामये।  
नेपालनिम्बतोयेन सेव्यो लौहोऽस्य शान्तये।  
नागपक्षाघातस्य निदानम्।  
चित्रकृत्प्रमुखा ये हि नागैः कर्म प्रकुर्वते।  
ये वा व्यवहरन्त्यस्य पात्रं तेषां ततो गदः।  
अस्य लक्षणम्।  
अङ्गुलीस्तु समारभ्य मणिबन्धं ततोऽखिलम्।  
व्याधिर्व्याप्नोति दौर्बल्यं तत्रैकं लक्षणं महत्।  
अंसे प्रकोष्ठे तोदश्च बाह्वोश्च परिशीर्णता।  
नीलिमा दन्तवेष्टेच शूलं चिह्नानि चास्य वै।  
अस्य चिकित्सा।  
स्वेदनं भेदनञ्चापि कुष्ठङ्घ्नं यच्च भेषजम्।  
तत्सर्वमिह संसेव्यं कृत्वा हेतुविवर्जनम्।  
 

अथ गदोद्वेगाधिकारः ६

गदोद्वेगस्य स्वरूपम्।  
विना व्याधिं व्याधिशङ्का गदोद्वेग इतीरितः।  
पदार्थत्वाभाववत्त्वादपदार्थगदश्च सः।  
अपदार्थगदस्य गिदोद्वेगस्यइ\! निदानम्।  
कायेन मनसा भूयाञ्श्रमः शोको बलक्षयः।  
नैराश्यं मानहानिश्च महोद्वेगो महाभयम्।  
दुरदृष्टं बीजदोषः सत्त्वस्याभाव एव च।  
अपदार्थगदस्यैते हेतवः कथिता बुधैः।  
तस्य लक्षणम्।  
अद्भुतस्य गदस्यास्य लक्षणान्यद्भुतानि च।  
असम्भाव्यान्यचिन्त्यानि महोत्पातभयानि च।  
कोऽप्येवम्मन्यते नूनमुदरं भुजगोऽविशत्।  
कोष्ठेभ्रमत्यसौ नित्यं भुङ्क्ते यद् भुज्यते मया।  
निर्यास्यति पथा केन केनोपायेन नङ्क्ष्यति।  
किं विधास्यति नो जाने दश्ये वाऽह दुरात्मना।  
कोऽपि वा मनुते भेको ममैको मूर्ध्नि संस्थितः।  
विघट्टयति मस्तिष्कं मारयिष्यति मां ध्रुवम्।  
कोऽपीत्थं चिन्तयेच्चित्रं कायः काचमयो मम।  
सञ्जातोऽयमतो रक्ष्यः सदाघातात् प्रयत्नतः।  
इत्येवं बहुरूपाभिर्व्यर्थचिन्ताभिराकुलः।  
अपदार्थगदीशुष्येत् सदा भीतः सदाऽसुखी।  
बहुधा बोधितोऽप्येष सान्त्वितोऽपि पुनः पुनः।  
भ्रमं चित्ताद् दूरीकर्तुं न शक्नोति न साध्वसम्।  
यश्चास्य कथयेद् भ्रान्तिं तस्मै द्र्ह्यति नित्यशः।  
प्रीयते च गदोद्वेगी व्याधेः सत्यत्ववादिनि।  
गदोद्वेगवता कोष्ठे किस्मंश्चिदनुभूयते।  
सुतीव्रा वेदना प्रायः पाककोष्ठे विशेषतः।  
जिह्वा स्यात् कफलिप्ताऽस्य पूतिः श्वासो निरेति च।  
उत्क्लेशश्च तथा वान्तिरित्थञ्च जीर्णलक्षणम्।  
प्राखर्य्यं स्पर्शशक्तेश्च द्युतिमल्लोहितास्यता।  
हृदयोदरकम्पश्च पाण्डुत्वमुदरामयः।  
हृदि साङ्घातिको व्याधिः केन वाऽप्यनुभूयते।  
गदोद्वेगवताऽन्येन पुरुषत्वस्य सङ्क्षयः।  
ज्वरः सततकोऽन्येन दुष्प्रतीकार्य्य एव च।  
किमाश्चर्य्यं वेपनाद्यं जायते च तदा तदा।  
इत्थं बहुविधाकारा व्याधयः कल्पनाकृताः।  
भ्रमरूपाः प्रजायन्ते निःसत्त्वानाममेधसाम्।  
शक्यन्ते व्याधयो वक्तुं नैते निरवशेषतः।  
बुद्धिमद्भिर्लक्षणीया यथास्वं दोषलक्ष्म च।  
प्रायशः षोडशादर्वाङ् न च पञ्चाशतः परम्।  
व्याधिरेष प्रदृश्येत हेतुस्तत्र मनोगतिः।  
मासि मासि रजः स्रावात् सर्वे शुध्यन्ति धातवः।  
अतः स्नायुगदः स्त्रीणामेष प्रायो न जायते।  
गदोद्वेगस्य चिकित्सा।  
सान्त्वनाश्वासनस्नेहहर्षणैः परिचर्य्यया।  
अपदार्थगदाक्रान्तं चिकित्सेत् तर्षणेन च।  
पाचनं वह्निकृद् यच्च यद् वातस्यानुलोमनम्।  
पित्तहृन्नातिकफकृत् तद् युञ्ज्यादत्र भेषजम्।  
वातव्याध्युदितान्यत्र तैलानि च घृतानि च।  
युक्त्या युञ्ज्याद्भिषक् प्राज्ञो भेषजञ्च रसायनम्।  
गदो मिथ्येति न वदेद्भिषगस्य कदाचन।  
स यद् ब्रवीति वृत्तान्तं शृणुयादवधानवान्।  
 

अथ शैशवसन्न्यासाधिकारः ७

शैशवसन्न्यासस्य निदानं लक्षणञ्च।  
दुष्टस्तन्यस्य पानाच्च सदा शीतगृहे स्थितेः।  
वातातपविहीने वा दुष्टानिलविदूषिते।  
पानाशनविहारैश्च दोषलैर्बहुभिः शिशुः।  
सन्न्यासाख्येन रोगेण पीड्यते क्रिमिभिस्तथा।  
उत्तारनयनः स स्यादाक्षिप्ताङ्गस्त्वसञ्ज्ञकः।  
दारुवत् पतितो भूमौ दृढकायो मृतोपमः।  
नाम्ना शैशवसन्न्यासो गदोऽय शिशुपीडनः।  
क्रिया सद्यःफला चात्र रेचनश्च हितं मतम्।  
शैशवसन्न्यासस्य चिकित्सा।  
व्याधौ शैशवसन्न्यासे निदानानां निराकृतौ।  
विदध्यात् सर्वथा यत्नं कर्मदोषहरं तथा।  
कुर्य्याच्च रुबुतैलेन रसचूर्णेन वा पुनः।  
रेचनं शिशुसन्न्यासे स्वेदस्तत्रोदरे हितः।  
अरोगिण्याः शिशुं धात्र्\! याः स्तन्यं शुद्धं प्रपाययेत्।  
स्तन्यस्य शोधनं वाऽपि कुर्य्याद् यस्याः पिबेत् स तत्।  
क्रिमिजे शिशुसन्न्यासे क्रिमीणां हरणं हितम्।  
कणामधुयुतं सूतं मूर्च्छायां प्राशयेद्भिषक्।  
 

अथ योषाऽपस्माराधिकारः ८

योषाऽपस्मारस्य निदानम्।  
शोणितस्य क्षयाद्वाऽपि तथाधिक्यादजीर्णतः।  
कोष्ठरोधान्मनोभङ्गादत्युद्वेगाच्च शोकतः।  
रजोऽभावाच्च योषाणां जरायुविकृतेस्तथा।  
अशक्तेरपि नैष्ठुर्यात् पत्युरस्नेहतस्तथा।  
वैधव्यजन्यादाधेश्च योषाऽपस्मारसञ्ज्ञकः।  
गदः प्रजायते कृच्छ्रो मनोदेहप्रतापनः।  
योषितामेव बाहुल्याद् यत एष भवेद् गदः।  
अपस्मारप्रकृतिकस्तेनास्यैषाऽभिधा मता।  
कालोऽस्य यौवनं व्याधेर्नार्वाग् द्वादशवर्षतः।  
परं पञ्चाशतो वाऽपि व्याधिरेष प्रजायते।  
अस्य पूर्वरूपम्।  
हृद्रुजा जृम्भणं सादो वर्ष्मणो मनसोऽपि च।  
भवेद् भविष्यति गदे योषाऽपस्मारसञ्ज्ञके।  
अस्य लक्षणम्।  
वैचित्यं बुद्धिविभ्रान्तिर्हास्यं क्रन्दनमेव च।  
उच्चैः क्रोशः प्रलपनं ज्योतिर्द्वेषस्तथा भ्रमः।  
औद्धत्यं श्वासकृच्छ्रञ्च कण्ठामाशयवेदना।  
प्राबल्यं स्पर्शशक्तेश्च क्वचिदङ्गे सदा व्यथा।  
अलीकवर्त्तुलोत्थानमाकण्ठमुदरादपि।  
सदल्पबुद्धिर्मूर्च्छा च व्याधावस्मिन् प्रजायते।  
अस्य चिकित्सा।  
यद् धातुपोषकं पानमन्नमौषधमेव च।  
कोष्ठशुद्धिकरञ्चापि तत्तदत्र प्रयोजयेत्।  
मूर्च्छायां शीततोयेन सेकः शिरसि चक्षुषोः।  
शिरो विरेचनं वाऽपि प्रयोज्यं तन्निवृत्तये।  
अत्र प्रयोजयेत् सर्वं मूर्च्छाऽपस्मारभेषजम्।  
जरायुदोषं निखिलं प्रतिकुर्य्याद् यथाविधि।  
योषाऽपस्मरणं सान्त्वैः प्रियदानाच्च शाम्यति।  
बृह्रद्भूतभैरवरसोऽप्यत्र देयः।  
 

अथ तत्त्वोन्मादाधिकारः ९

स्वरूपम्।  
अहो मम महद् भाग्यं लब्धा यद् ब्रह्मणः कृपा।  
इत्येवं भ्रमजो मोहस्तत्त्वोन्माद इतीरितः।  
तत्त्वोन्मादो हर्षमौढ्यं ब्रह्ममोहश्च स स्मृतः।  
वृथाधीप्रभवो व्याधिरयं सद्भिर्निरूपितः।  
किं रूपं कुत्र वा ब्रह्म नैतज्जानाति कोऽप्यहो।  
पुराणैर्दर्शनैर्वाऽपि न लब्धं ब्रह्मदर्शनम्।  
एके सकर्तृकं विश्वं वदन्त्यन्ये निरीश्वरम्।  
ब्रह्माण्डं ब्रह्मतर्केण व्याकुलं बहुधा वृथा।  
मानं दुरूहं सत्तायामास्तां दूरे दयादिकम्।  
अनिर्णीतमनिर्णेयं तदेवमवधारय।  
मदर्थं ब्रह्म कुर्वेतज्जह्येनं मम वैरिणम्।  
धनं देहि यशो दहि देहि राज्यमकण्टकम्।  
विशालनेत्रां सुदतीं पीनोन्नतपयोधराम्।  
नितम्बिनीं क्षीणमध्यां स्मरकेलिकलाविदाम्।  
नित्यं नर्मप्रियां तन्वीं रम्भोरु रसिकेश्वरीम्।  
मद्व्रतां नित्यसन्तुष्टां सुन्दरीं देहि कामिनीम्।  
इत्थमर्थनमात्रेण बह्म भीतं ससम्भ्रमम्।  
भ्रान्तबुद्धे न मन्यस्व प्रार्थितं साधयिष्यति।  
कदाचित् प्रार्थना काऽपि यदि ते सफला भवेत्।  
विद्धि तत् काकतालीयं तत्र ब्रह्म न कारणम्।  
न स्तवैर्हृष्यति ब्रह्म नापि द्वेष्टि च निन्दया।  
अस्तिवादी प्रियो नास्य नास्तिवादी न चाप्रियः।  
न मूर्खेऽनादरस्तस्य बहुमानो न पण्डिते।  
धनिनो वा भयं नास्य न दरिद्रे च ताडनम्।  
श्वपाके यवने वाऽपि ब्राह्मणे वेदपारगे।  
मद्यपे गणिकासक्ते मालातिलकधारिणि।  
शुचौ वाऽप्यशुचौ साध्व्यां वेश्यायां बालवृद्धयोः।  
सर्वत्रैव समं ब्रह्म विश्वरूपं सनातनम्।  
एवम्भूतस्य तस्येयमिति मत्प्रीयते कृतिः।  
तत्त्वोन्माद्यति यस्तस्य व्याधिरुन्माद एव हि।  
प्रायशो बुद्धिहीनानामसतां नीचचेतसाम्।  
व्याधिरेषोऽभिजायेत कदाचिन्महतामपि।  
तत्त्वोन्मादस्य निदानम्।  
अतिप्रगाढाच्चित्तस्य धर्माद्यभिनिवेशनात्।  
व्याधिस्तत्त्वोन्मदो नाम जायते वातकोपतः।  
तस्य लक्षणम्।  
ब्रह्ममोहे प्रमूढत्वं स्थिराऽस्पन्दा कनीनिका।  
चक्षुरुन्मीलितं सुप्तिर्गतिरोधोऽथ वाग्मिता।  
दम्भोग्रभावौ विक्षेपो हास्यं क्षैव्यञ्च रोदनम्।  
एवम्भूतानि लिङ्गानि तत्त्वोन्मादे भवन्ति हि।  
तत्त्वोन्मादचिकित्सा।  
स्नायुस्थैर्य्यकरं यद् यत् तथा वातानुलोमनम्।  
भेषजं पानमन्नञ्च तत्तदत्र प्रयोजयेत्।  
शतधौतघृताभ्यङ्गोऽसमे च मधुसर्पिषी।  
आज्यं सलिलमिश्रञ्च ब्रह्ममोहे परौषधम्।  
कदाचित् ताडनाद्यैश्च ब्रह्ममोहः प्रशाम्यति।  
गदे त्वप्रकृते तस्मिन् प्रहार एव भेषजम्।  
अपस्मारहरं यच्च वातव्याधिहरं तथा।  
घृततैलादिकं सर्वं ब्रह्ममोहे प्रशस्यते।  
 

अथ मस्तिष्क स्नायुविकाराधिकारः १०

रूक्षाल्पलघ्वन्नरविप्रतापैः शोकाध्वचिन्ताप्रमदाप्रसङ्गैः।  
मस्तिष्कजः स्नायुचयो नराणां संशुष्कतां दुर्बलतां च याति।  
शक्तेर्लघुत्वं सकलेन्द्रि याणां कान्तिप्रणाशो मनसश्च दैन्यम्।  
निद्रा विनाशो हृदये प्रकम्प इत्यादयः स्युर्विविधा विकाराः।  
 

अथ स्नायुशूलाधिकारः ११

स्वरूपम्।  
स्नायुष्वतीव या घोरा तच्छाखास्वपि वा पुनः।  
वेदना स्नायुशूलाख्या सा भवेत् प्राणपीडनी।  
व्याधेः स्थानम्।  
बाह्वोः शीर्ष्णस्तथा सक्थ्नोरन्यस्याङ्गस्य वा पुनः।  
त्वचो निम्नस्थितास्वेव वस्नसासु गदो भवेत्।  
शूलोऽय निखिलाङ्गेषु भवेत् तीव्ररुजाकरः।  
विशिष्टाङ्गभवस्यास्य विशिष्टाख्या च वर्त्तते।  
ऊर्ध्वभेदार्द्धभेदौ चाप्यधोभेदस्तथैव च।  
मुण्डमुण्डार्धकस्फिग्जगदानामभिधाः क्रमात्।  
तत्रोर्ध्वभेदस्य निदानम्।  
बलरक्तक्षयाद्वाऽपि वृक्कमस्तिष्कदोषतः।  
अजीर्णाद् दशनव्याधेरूर्ध्वभेदो गदो भवेत्।  
लक्षणम्।  
ललाटेऽक्षिपुटे निम्ने गण्डे नस्योष्ठ एव च।  
जिह्वापार्श्वेऽधरे दन्ते शूलवद् दाहवच्च या।  
एकस्मिन् प्रायशः पार्श्वे वेदना मुखमण्डले।  
ऊर्ध्वभेदाख्यया सोक्ताऽगदङ्कारैः क्रमैधितिः।  
अनुपशयः।  
शीतानिलस्य संस्पर्शाद् देहकम्पाच्च वर्द्धते।  
स्नायुभेदस्य विकृतेरङ्गभेदे भवेद् गदः।  
अर्द्धभेदस्य निदानम्।  
आर्द्र स्थानस्थितेश्चापि शीतयोगाद् बलक्षयात्।  
अर्द्धभेदः प्रजायेत दुष्टवाताम्बुसेवनात्।  
अर्द्धभेदस्यलक्षणम्

याऽद्ध व्याप्य भवेत् तीव्रा वेदना मुखमण्डले।  
वामे च प्रायशः पार्श्वे साऽद्धभेदः प्रकीर्त्यते।  
बाणेनेव शिरो विद्धं व्यथतेऽतिसुदारुणम्।  
कदाचित् क्रममालम्ब्य विरामश्चात्र वा महान्।  
बाहुल्येन च नारीणां व्याधिरेष प्रजायते।  
प्रादुर्भावो वयःस्थस्य यौवने ह्यधिको मतः।  
अधोभेदस्य निदानम्।  
विड्रोधाच्छ्रमाच्छीताद् दौर्बल्यादामवाततः।  
आर्द्र स्थानस्थितेर्गर्भदोषात् स्यान्निम्नभेदकः।  
अधोभेदस्य लक्षणम्

स्फिच्यूरुजानुसन्ध्योश्च पश्चिमे च क्वचित् पदे।  
जङ्घायां वाऽपि यच्छूलमधोभेदः स उच्यते।  
एकस्मिन् प्रायशः सन्क्थि शूलोऽय स्यान्निशाबली।  
बाहुल्येनैव वयसि प्रौढ एव प्रजायते।  
स्नायुशूलस्य चिकित्सा।  
यदग्नेर्दीपनं किञ्चिद् यद् वा स्याद् बलवर्द्धनम्।  
वातानुलोमनं यच्च स्नायुशूले तदौषधम्।  
प्रयोज्यं दारुगरलमर्धभेदप्रशान्तये।  
विरतौ तत् प्रयोक्तव्यं न प्रकोपे कदाचन।  
मदिरामृतसाराख्यं लौहं क्षोदः कुपीलुजः।  
सेव्यान्येतानि विधिना स्नायुशूलस्य शान्तये।  
स्वेदसेकप्रलेपांश्च स्नायुशूलेषु योजयेत्।  
तीव्रं विरेचनञ्चात्र विदध्यान्मलसञ्चये।  
घृततैलादिकं योज्यमनिलामयनाशनम्।  
स्नायुशूलेषु सर्वेषु भेषजञ्च रसायनम्।  
 

अथ ताण्डवरोगाधिकारः१२   


हिमवच्छिखरे रम्ये सिद्धर्षिगणसेविते।  
सुगन्धिसुमनःशोभिफलवद्बहुपादपे।  
श्रुतद्विजकले शान्तैः श्वापदैर्बहुभिर्वृते।  
वटमूले समासीनमात्रेयं ज्ञानसागरम्।  
आयुर्वेदमहाचार्य्यं तपोदीप्तकलेवरम्।  
उरभ्रो भक्तिमानग्रे कृताऽञ्जलिरभाषत।  
कथं ताण्डवरोगस्य जन्म चिह्नानि कानि च।  
कथञ्च स्यात् प्रतीकारः सर्वं मे कृपया वद।  
श्रुत्वैतां प्रार्थनां धीरशिष्याय शिष्यवत्सलः।  
वचनैर्वक्तुमारेभे व्यक्तार्थैस्तदृषीश्वरः।  
निदानम्।  
प्रीतोऽस्मि भक्तिमन् वत्स ब्रुवे यच्छ्रोतुमिच्छसि।  
यद् दक्षायावदत् पूर्वं ब्रह्मा लोकपितामहः।  
अप्यातङ्कादतिक्रोधादतिहर्षाद्वलक्षयात्।  
कर्षणात् स्वप्नरोधाच्च विड्बन्धात् क्रिमिसञ्चयात्।  
आशानाशादभीघातात् स्त्रीणामृतुविपर्य्ययात्।  
कशेरुकाभञ्जनञ्चात्युग्रभावात् प्रजायते।  
व्याधिस्ताण्डवनामा स प्राणिनां क्लेशकृत् परः।  
अङ्गानां ताण्डवादस्य ताण्डवाख्या बुधैः कृता।  
कैशोरे वयसि प्रायः स्त्रीणाञ्चापि विशेषतः।  
व्याधिरेषोऽभिजायेत वृद्धानाञ्च बलक्षयात्।  
ताण्डवरोगलक्षणम्।  
वामबाहुं समारभ्य प्राय आदौ ततोऽपरम्।  
ततः पादौ ततोऽङ्गानि चालयेत् ताण्डवामयः।  
मुष्टिना किमपि द्र व्यं सम्यग्धारयितुं क्षमः।  
समर्पयितुमास्ये वाऽप्यदनीयं न ताण्डवी।  
नृत्यन्निव चलत्येष बीभत्सैर्मुखचेष्टितैः।  
अधीरः सततं तिष्ठेन्निद्रा यां कम्पवर्जितः।  
ताण्डवचिकित्सा।  
बृंहणं रेचनञ्चैव वह्नेर्बलविवर्द्धनम्।  
औषधं पानमन्नञ्च प्रयोज्यं ताण्डवे गदे।  
क्रिमिसञ्चयसम्भूते कार्य्यं क्रिमिविनाशनम्।  
रजोरोधभवे व्याधौ रजसस्तु प्रवर्तनम्।  
श्यामामनन्तां मधुकं त्रिवृतां चन्दनद्वयम्।  
एलाद्वयं तथा धात्रीं क्वाथयित्वा जलं पिबेत्।  
अनेन प्रशमं याति ताण्डवाख्यो गदो ध्रुवम्।  
ताण्डवारिलौहमपि देयम्।  
 

अथ क्लोमरोगाधिकारः १३

प्लीहक्षुद्रा न्त्रयोर्मध्यमन्नपाकादिकर्मणि।  
सहायभूतमध्यास्ते क्लोम तच्च तिलाभिधम्।  
गुर्वतिस्निग्धभोज्यैश्चाप्यविघातादिभिस्तथा।  
वृद्धिस्तस्य मृदुत्वञ्च तत्र शोणितसञ्चयः।  
विद्र धिर्वा भवेत्तत्र व्याधयोऽन्ये च दारुणाः।  
एवं विकृतिमापन्ने तिलके वह्नि सङ्क्षयः।  
उत्क्लेशो वमनं कार्श्यं पाण्डुता सदनं भ्रमः।  
ऊर्ध्वोदरे व्यथा तीव्रा काठिन्यमपि चोष्णता।  
शूलाध्मानप्रसेकाश्च विद्र धौ महती च तृट्।  
शिला चाप्यश्मरी तुल्या सुकष्टाऽप्यत्र जायते।  
क्लोमचिकित्सा।  
यद् वह्नेर्दीपनं यच्च मारुतस्यानुलोमनम्।  
अन्नपानौषधं सर्वं तत्तत् क्लोमातुरे हितम्।  
यो यः समाश्रयेद् व्याधिः क्लोम्नि तं तमवेक्ष्य च।  
क्रियां संसाधयेद् वैद्यो यथादोषं बलाबलम्।  
अभयादिक्वाथैः सुरेन्द्र मोदकैः शशिशेखररसैः सुरेन्द्रा भ्रवटीऐ\!

च तथा वातपित्त प्रशमकानि भेषजानि क्लोमरोगशान्तये प्रयोज्यानि।  
 

अथ वृक्कामयाधिकारः १४

पूर्वरूपम्।  
त्वग्रूक्षोष्णा वेगवती धमनी कठिना तथा।  
निद्रा नाशो वह्निमान्द्यं शोथोऽक्ष्णि च मुखे पदे।  
वृक्कामयस्य पूर्वाणि रूपाण्याहुभिषग्वराः।  
वृक्कामयस्य लक्षणम्।  
रक्ताल्पत्वान्मुखस्य स्यात् पाण्डुत्वं कटिवेदना।  
त्वक् शुष्का स्वेदहीना च धमनी द्रुतगामिनी।  
वह्निमान्द्यमजीर्णञ्च भक्तद्वेषो व्यथोदरे।  
अम्लोद्गारस्तथा छर्दिर्हृद्वेपः श्वासकृच्छ्रता।  
मूत्राल्पत्वं सदा वेगो विशेषान्निशि जायते।  
मूत्रकाले च शिश्नाग्रे मनाग् दाहोऽनुभूयते।  
वृक्कयोर्विकृतिश्चास्मिन् विशेषाज्जायते गदे।  
यकृत्प्लीहहृदाञ्चापि सा सदैव प्रजायते।  
कर्णनादो दृष्टिदोषः शिरोग्रीवांऽसवेदना।  
शाखासु गौरवं मूर्च्छा वृक्करोगस्य लक्षणम्।  
वृक्कामयनिदानम्।  
रक्तस्य परिवृत्त्या हि जायते वृक्कवैकृतम्।  
अस्य चिकित्सा।  
यन्मूत्रलं शोणितशोधनञ्च यत् पोषणं वह्निविवर्धनञ्च।  
वृक्कस्य रोगे परियोजयेत् तद् व्याधेर्बलं वीक्ष्य भिषग् विधिज्ञः।  
रसो विवर्धयेद् व्याधिमतस्तं नेह योजयेत्।  
रसायनाधिकारोक्तान्यौषधान्यपि योजयेत्।  
न चास्ति शमने किञ्चिन्निर्दिष्टमस्य भेषजम्।  
सर्वतोभद्रा वटी चापि देया।  
 

अथौपसर्गिकमेहाधिकारः १५

बहुसङ्करसम्भोगप्रक्लिन्नेपि यया पुमान्।  
स्त्रिया सङ्गम्य सम्मूढो गदमाप्नोति दारुणम्।  
मूत्रनाड्यन्तरस्थाना त्वगस्य श्लेष्मवाहिनी।  
व्रणिता वाहरेत्क्लेदं व्रणमेहः स उच्यते।  
औपसर्गिकमेहश्च तस्य नामान्तरं मतम्।  
मेह आगन्तुकश्चापि स केश्चित् परिपठ्यते।  
आरभ्य सङ्गमनिशां सङ्ख्यया याच सप्तमी।  
एतद्व्यवहिते काले प्रायशो जायते गदः।  
कण्डूः शिश्नाग्रतस्तस्य समुत्थानं मुहुर्महुः।  
तीव्रवेदनया वापि मुहुर्मूत्रप्रवर्त्तनम्।  
स्फीतिर्लिङ्गस्य लौहित्यं कोषे ब्रध्ने च वेदना।  
कदाचित् क्लेदसंरुद्धमार्गत्वादतिरुक्स्रवेत्।  
मूत्रं दाहेन घोरेण द्विधारं वा प्रवर्त्तते।  
क्षरेद्वा क्षतजं मेढ्रान्मूत्रकाले कदाचन।  
सन्ततं तनुरास्रावं स्रवेदादौ ततोऽतनुः।  
स तावत् पुनराशुष्यन् पीतिमानं प्रयाति च।  
काले लघ्वीं व्यथां कुर्य्याद् व्याधिञ्च दुष्प्रतिक्रियाम्।  
आमवाताक्षिरोगाद्या ज्ञेयाश्चास्य ह्युपद्र वाः।  
औपर्गिकमेहस्य चिकित्सा।  
व्रणमेही त्यजेद् यत्नाद् व्यवायं सोऽहितो यतः।  
स्त्रियाश्च परिभुक्ताया आमयं जनयेच्च तम्।  
भेषजं पानमन्नञ्च निषेवेतानुलोमनम्।  
व्रणघ्नं मूत्रजननं क्रियामुग्रां विवर्जयेत्।  
कोष्णे जात्या वराया वा क्वाथे शिश्नं निमज्जयेत्।  
वेदनोपशमस्तेन व्याधेश्च बलसङ्क्षयः।  
आभानिर्यासतोयञ्च यवक्षारयुतं पिबेत्।  
सजलं क्षीरमामं वा व्रणमेहनिवृत्तये।  
पिबेद्वा शारिवाक्वाथं सक्षारनरसारकम्।  
श्यामामनन्तां कट्वीञ्च बीजं गोक्षुरसम्भवम्।  
गन्धाश्मनरसाराभ्यां क्वाथयित्वा जलं पिबेत्।  
एकं सुरप्रियफलं मेहमागन्तुकं हरेत्।  
वराभापिप्पलीनाञ्च व्रणमेहनिवृत्तये।  
कुर्यादुत्तरबस्तिञ्च कषायेण प्रयत्नतः।  
महाभ्रवटिकौ कन्दर्परसश्चात्र प्रयोज्यः।  
 

अथ शीर्षाम्बुरोगाधिकारः १६

निदानं सम्प्राप्तिश्च।  
मद्यातिपानादतिशैत्ययोगाद्विरुद्धभोज्यादनिलप्रदोषात्।  
दुष्टाम्बुपानादभिघाततश्च तथाऽन्त्रमध्ये क्रिमिसम्भवाच्च।  
शिरोगतस्नेहवृतौ क्रमेण सञ्चीयते तोयमतिप्रभूतम्।  
शीर्षाम्बुनामागद एष पूर्वैः प्रकीर्त्तितः कृच्छ्रतरो भिषग्भिः।  
प्रायशः शैशवे व्याधिर्विविधाहितसेवनात्।  
तथा दन्तोद्गतेरेष बाहुल्येनाभिजायते।  
तस्य पूर्वरूपम्।  
जिह्वा लिप्ताऽतिनिद्र त्वं दौर्बल्यं श्वासपूतिता।  
गाढविट्ता च तस्मिंस्तु भविष्यति भविष्यति।  
तस्य लक्षणम्।  
शिरसो वेदना घोरा श्रुतेर्दृष्टेश्च तीक्ष्णता।  
मूत्राल्पत्वं कृष्णविट्त्वं धमनी वेगवाहिनी।  
त्वग्रूक्षोष्णा तथा छर्दिर्विषमा च कनीनिका।  
कोपित्वं मुखवैवर्ण्यं निद्रा यां दन्तघर्षणम्।  
कण्डूरोष्ठस्य नासाया आक्षेपो रक्तनेत्रता।  
पक्षाघातः प्रलापश्च शीर्षाम्बुगदलक्षणम्।  
ग्रन्थान्तरे शीर्षाम्बुनिदानञ्च।  
दुष्टं जलन्त्वतिहिमं विकृतं समीरं।  
क्लिन्नं विरुद्धमशनं भजतां शिशूनाम्।  
शीर्षेऽभिघातपतनात् क्रिमिदोषतश्च।  
सञ्चीयते शिरसि तोयमनल्पमात्रम्।  
पूर्वरूपम्।  
पूर्वरूपं भवत्यस्य निद्रा धिक्यं बलक्षयः।  
दुर्गन्धिश्वासवायुश्च काठिन्यं शकृतस्तथा।  
लक्षणम्।  
तीव्रा रुजा मूर्द्धनि सर्वदैव।  
मूत्राल्पताच्छर्दिरथोष्णता च।  
वैवर्ण्यमास्यस्य मलस्य कार्ष्ण्य।  
मालोहितं स्यादपि नेत्रयुग्मम्।  
नासौष्ठकण्डूयनपक्षघातावाक्षेपकश्चैव रदप्रघर्षः।  
वेगं च धत्ते धमनी प्रकामं शीर्षाम्बुरोगस्य तु चिह्नमेतत्।  
चिकित्सा।  
भेषजं रेचनं यच्च यन्मूत्रस्य प्रवर्त्तनम्।  
रक्तदोषहरं यच्च तच्छीर्षाम्बुगदे शुभम्।  
मुण्डयित्वा शिरस्तच्च छादयेदुष्णवाससा।  
पाययेन्नारिकेलस्य स्नेहञ्चापि निरन्तरम्।  
सेवयेद्र सचूर्णञ्च स्तोकमात्रं विचक्षणः।  
पीतमूलद्यं त्रिवृच्छ्यामे पथ्यामामलकीं शटीम्।  
अनन्तां मधुकं मुस्तां धान्याकं कटुरोहिणीम्।  
हरिद्रे द्वे त्रिजातञ्च क्वाथयित्वा यथाविधि।  
यवक्षारेण सहितं पाययेदस्य शान्तये।  
सलिलशोषणचूर्णैं कुङ्कुमाद्यं घृतम्।  
बह्निभास्वरोरसैः रसतैलञ्चात्र प्रयोज्यम्।  
नैव शान्तिं गते व्याधौ मस्तिष्कात् सलिलं हरेत्।  
त्रिकूर्च्चकेन लघुना यत्नतः कुशलो भिषक्।  
 

अथ मस्तिष्कवेपनाधिकारः १७

निदानं लक्षणञ्च।  
शिरस्यभिहते तैस्तैर्मूर्च्छाहृल्लासवान्तयः।  
जडत्वं स्पन्दनं ह्रासो दौर्बल्यं चलचित्तता।  
वेपथुः कर्णनादश्च मलिनत्वं मुखस्य च।  
पृथुत्वं तारकायाश्च धमनी बलवर्जिता।  
शीतलत्वं शरीरस्य वैकृतं वचनस्य च।  
तथा पक्षवधः स्याच्च गदोऽसौ शीर्षवेपनः।  
अस्य चिकित्सा।  
मनः स्थैर्यकरं कर्म कार्यं मस्तिष्कवेपने।  
शिरस्युष्णेऽतिशीतेन तोयेन सेचनं हितम्।  
मस्तिष्कवेपनध्वंसि दन्तीस्नेहेन रेचनम्।  
सजला बललाभाय मृतसञ्जीवनी सुरा।  
प्रयोत्तव्या यथामात्रं बल्यमन्यच्च भेषजम्।  
बह्व्यूष्मणा हरेच्छैत्यमङ्गानां कुशलो भिषक्।  
त्रिवृतां स्वर्णपत्रीञ्च मुस्तकं मधुकं बलाम्।  
हरिद्रे द्वे नागरञ्च त्रिफलां कटुरोहिणीम्।  
क्वाथयित्वा प्रयोक्तव्यं शीर्षवेपनशान्तये।  
बलाक्वाथेन सिन्दूरं शीर्षवेपथुनाशनम्।  
वातव्याधिहरं सर्वं भेषजं तस्य शान्तिकृत्।  
 

अथ मस्तिष्कचयापचयाधिकारः १८

निदानं लक्षणं च।  
देहस्वभावाद् दिष्ट्या च वर्द्धते मस्तुलुङ्गकः।  
करोटिरपि बालानां यूनाञ्चापि कदाचन।  
मस्तिष्कस्य करोटेश्च यदि वृद्धिर्द्वयोर्भवेत्।  
न चिह्नं दृश्यते किञ्चित् प्रायशः समवर्द्धनात्।  
मस्तिष्कस्यैव चेद् वृद्धिर्न करोटेस्तथा भवेत्।  
तदा निपीडनात् तस्य जायन्ते विविधा रुजः।  
शिरसोऽतिरुजा तीव्रा दौर्बल्यं भ्रममूर्च्छने।  
पक्षाघातस्तथाक्षेपस्ततो मरणमेव च।  
ह्रासमायति मस्तिष्कं देहदोषाददृष्टतः।  
एकपार्श्वे ह्रसेत् तच्चेन्न शीघ्रं जीवनक्षयः।  
समन्ताद्ध्रासतस्तस्य प्राणान्तस्त्वरया भवेत्।  
वृद्धेश्चिकित्सा।  
मस्तुलुङ्गस्य संवृद्धिर्जायते मरणाय हि।  
नौषधं तत्र चेत् सेव्यं तथाऽपि च रसायनम्।  
पेयमत्र पञ्चगव्यं घृतं मधुयुतं तथा।  
ह्रासस्य चिकित्सा।  
मस्तिष्कस्य यदि ह्रासो मरणायैव जायते।  
तथाऽप्यत्र सदा सेव्यं भेषजं परिबृंहणम्।  
अत्र वातामयोक्तानि तैलानि च घृतानि च।  
अपस्मारगदोक्तानि तथा सेव्यानि सर्वदा।  
तथा चन्दनादिक्वाथः प्रयोज्यः।  
 

अथांशुघाताधिकारः १९

निदानं लक्षणञ्च।  
चण्डांशोरंशुना शीर्ष्णि तप्ते चण्डेन जायते।  
अंशुघाताभिधो व्याधिः प्राणिनां प्राणपीडनः।  
तृष्णाऽतिघोरा त्वग्रूक्षा भ्रमो नेत्रस्य रक्तता।  
मूत्रवेगश्च मूर्च्छायो हृल्लासो विषमा धरा।  
श्वासकृच्छ्रे स्पर्शहानिराक्षेपश्चात्र सम्भवेत्।  
प्रायः कारावरुद्धानां भटानां जायते च सः।  
नीलिमा हस्तपादस्य धमन्याः क्षणलुप्तता।  
विक्षेपणञ्च गात्राणां मरणायांशुघातिनः।  
अस्य चिकित्सा।  
अस्यारिष्टलक्षणम्।  
अङ्गावरणवासांसि दूरे निक्षिप्य यत्नतः।  
प्रच्छाये प्रवहद्वाते गन्धाढ्ये मनसः प्रिये।  
विविक्ते व्यक्तनभसि विहङ्गगणनादिते।  
शाययेत् सुखशय्यायामंशुघातिनमञ्जसा।  
ततस्तस्य हरेत् खेदं तालवृन्तभवानिलैः।  
शीताम्बुसेकं कुर्य्याच्च चन्दनाम्बु च पाययेत्।  
नाधिकं पाययेदम्बु सहसा कुशलो भिषक्।  
आच्छादयेत्सर्वमङ्गं शीततोयार्द्र वाससा।  
सहस्रधारया स्नानमंशुघातगदापहम्।  
दन्त्युद्भवेन तैलेन रेचनं हितमुच्यते।  
अत्युष्णेनाम्भसा सिक्तं वस्त्रमूर्णामयं पृथु।  
ततो निहृततोयञ्च श्रीवासपृषतावृतम्।  
उष्णमेव च घाटायां निधायान्येन वाससा।  
शुष्केण वाऽपि कदलीदलैर्नातिदृढं हि तत्।  
बद्ध्वाऽतिदाहं यावच्च संरक्षेदतियत्नतः।  
अनेन विधिना मूर्च्छा नश्यत्येव हि सत्वरम्।  
अङ्गानामूष्मणो नाशे धमन्याश्च व्यतिक्रमे।  
स्वेदो विधेयो योज्या च मृतसञ्जीवनी सुरा।  
अंशुघाते प्रकर्त्तव्यो विधिर्मूर्च्छानिषूदनः।  
अंशुघाते निवृत्तेऽपि मिथ्याहारविहारिणः।  
अपस्मारादयः प्रायो जायन्ते बहवो गदाः।  
तन्मुक्तोऽतो हितं नित्यं सेवेताबललाभतः।  
मनः प्रीतिप्रदं कर्म विदधीत निरन्तरम्।  
रत्नेश्वरो रसः महाशिशिरपानकमत्र प्रयोज्यम्।  
 

अथ बाधक स्त्रिई\!रोगइ\! रोगाधिकारः २०

लक्षणम्।  
रक्तमाद्री तथा षष्ठ्यङ्कुरो जलकुमारकः।  
बाधका इति चत्वारः प्रजाजननबाधकाः।  
रक्तमाद्र या\! लक्षणम्।  
व्यथा कट्यां तथा नाभेरधः पार्श्वे स्तनेऽपि च।  
रक्तमाद्री प्रदोषेण जायते फलहीनता।  
मासमेकं द्वयं वाऽपि ऋतुयोगो भवेद् यदि।  
रक्तमाद्री प्रदोषेण फलहीना तदा भवेत्।  
षष्ठ्या लक्षणम्।  
नेत्रे हस्ते भवेज्ज्वाला योनौ चैवं विशेषतः।  
लालासंयुक्तरक्तञ्च षष्ठीबाधकयोगतः।  
मासैकेन भवेद् यत्र ऋतुस्नानद्वयं तथा।  
मलिना रक्तयोनिः स्यात् षष्ठीबाधकयोगतः।  
अङ्कुरस्य लक्षणम्।  
उद्वेगो गुरुता देहे रक्तस्रावो भवेद् बहुः।  
नाभेरधो भवेच्छूलं चाङ्कुरः स तु बाधकः।  
ऋतुहीना चतुर्मासं त्रिमासं वा भवेद् यदि।  
कृशाङ्गा करपादे च ज्वाला चाङ्कुरयोगतः।  
जलकुमारस्य लक्षणम्।  
सशूला च सगर्भा च शुष्कदेहाऽल्परक्तिका।  
जलकुमारदोषेण जायते फलहीनता।  
या कृशाङ्गी भवेत् स्थूला बहुकालमृतुस्तथा।  
गुरुस्तनी स्वल्परक्ता जलकुमारदूषणात्।  
गर्भे जातेऽपि तस्य पतनं स्यात्।  
बाधकस्य चिकित्सा।  
रसाञ्जनं विडं वह्निं शीतेन पयसा सह।  
पीत्वा बाधकरोगेण सद्यो नारी प्रमुच्यते।  
मरिचेन प्रजावत्या मूलं शीताम्भसा सह।  
पीत्वा बाधकनिर्मुक्ता नारी गर्भं दधाति हि।  
अन्तर्भवन्ति व्यापत्सु योनेः सर्वेऽपि बाधकाः।  
अतस्तासां विधानेन भिषगेतानुपाचरेत्।  
योनिरोगवती नारी कुर्य्यान्नातिरतौ मतिम्।  
भूयसीं विकृतिं योनेर्यतः सा जनयेद् ध्रुवम्।  
 

अथ योनिकण्ड्वधिकारः २१

निदानम्।  
योनौ बलासे सङ्क्रुद्धे जरायुविकृतेस्तथा।  
वस्तिद्वारेऽबुदे जाते दुर्नामगदतोऽपि च।  
योनेः शिराणां प्रसृतेर्वातवत्याश्च योषितः।  
रजः प्रवृत्तिसमये पुरुषेणातिसङ्गमात्।  
गर्भप्रागुद्भवे चापि योनिकण्डूः प्रजायते।  
वार्धक्य एव नारीणां सा बाहुल्येन सम्भवेत्।  
लक्षणम्।  
योनौ कण्डूश्च तोदश्च रौक्ष्यं शुष्कत्वमेव च।  
योनिकण्डूगदस्यैतल्लक्षणं भिषजो विदुः।  
उष्णानुपशयो व्याधिः शीतोपशय एष हि।  
तस्याश्चिकित्सा।  
योनिकण्डूगदे देयमादौ स्निग्धविरेचनम्।  
भेषजं रक्तदोषघ्नं बलदायि रसायनम्।  
अतस्तु सारिवां लोध्रं त्रिवृतामिभपिप्पलीम्।  
क्वाथयित्वा पिबेत् तोयं योनिकण्डूप्रशान्तये।  
योनिकण्डूगदे योनौ शीततोयाभिषेचनम्।  
स्नेहस्वेदश्च कर्त्तव्यो वस्तिश्चोत्तरसञ्ज्ञितः।  
योनिव्यापद्गदोक्तानि भेषजानीह योजयेत्।  
तथा च।  
शिवकरी वटीऐ\! टङ्कणादिचूर्णमपि देयम्।  
 

अथ योन्याक्षेपाधिकारः २२

निदानं लक्षणञ्च।  
मारुते विगुणे योनौ स्पर्शस्यातिप्रवृद्धता।  
विक्षेपणं मुखस्यास्यास्तत्स्पर्शे तीव्रवेदना।  
योन्याक्षेपवती नारी न सहेत रतिक्रियाम्।  
यदि गच्छेद्वलाद् भर्त्ता तां साति व्यथिताभवेत्।  
नोपसर्पति भर्त्तारं सदा साध्वसविह्वला।  
पत्या तिरस्कृता दुःखान् मृत्युमात्मन इच्छति।  
उद्वेगो वह्निहानिश्च निद्रा ऽल्पत्वं तथा क्रमात्।  
बस्तिदाहो व्यथा पृष्ठेऽशक्तिश्चङ्क्रमणेऽपि च।  
दौर्बल्यं वर्णहानिश्च तथोत्साहस्य सङ्क्षयः।  
योन्याक्षेपगदस्यैताः प्रोक्ता आकृतयो बुधैः।  
चिकित्सा।  
नागदेन गदः साध्यः शस्त्रेणायं प्रसाध्यते।  
शस्त्रं प्रयोजयेदत्र भिषक् शस्त्रविशारदः।  
पाययित्वा सुरां तीव्रां गदिनीं सव्यशायिनीम्।  
उत्तानामथवा कृत्वा योनौ शस्त्रं प्रवेश्य च।  
ह्रीमन्तं त्वरयाच्छिद्य मुखं योनेर्विदार्य च।  
तूलेनारुध्य बध्नीयाल्लघुहस्तचिकित्सकः।  
अवरोधे तु मूत्रस्य वर्त्तयेत् तच्छलाकया।  
वेदनां वारयेद् वैद्यः फणिफेनप्रयोगतः।  
पुनर्घस्रद्वयान्ते तां पाययित्वा सुरां भिषक्।  
तूलं निःसार्य योनिस्थं मुखं योनेः प्रसार्य च।  
तदधः कर्त्तनं कुर्यादङ्गुल्यर्धप्रमाणतः।  
इत्येवं कर्मणा व्याधिर्योन्याक्षेपः प्रशाम्यति।  
 

अथ जरायुरोगाधिकारः २३

निदानम्।  
नैरन्तर्येण गर्भस्य सम्भवात् स्रावतोऽस्य च।  
शैत्यादाद्रा र्\!भिवासाच्च पापोपदंशतस्तथा।  
अतिव्यवायतः पापमेहिना सह सङ्गमात्।  
जरायुरोगो जायेत लक्ष्माण्यस्य निशामय।  
लक्षणम्।  
ज्वरोऽग्निमान्द्यमास्यस्य नीलत्वं त्रिकतोदनम्।  
व्यथा निम्नोदरे बस्तावुष्णत्वं गौरवं तथा।  
मुहुर्मूत्रप्रवृत्तिश्च योनितः क्लेदसंस्रुतिः।  
मलस्यातिप्रवृत्तिश्च ततस्तद्रो ध एव च।  
दुर्नामानि च दौर्बल्यं शिरोरुग् वमथुस्तथा।  
जरायुरोगे जायन्ते आकारा एवमादयः।  
चिकित्सा।  
जरायुरोगे प्रथमं देयं स्निग्धं विरेचनम्।  
हितोऽत्रोत्तरबस्तिश्च सुखोष्णेनाम्भसा तथा।  
अधोदेहस्य सलिले चोष्णे सम्मज्जनं हितम्।  
अतसीबीजकल्केन तप्तेन सह सर्पिषा।  
पुटलेपो हितः प्रोक्त उदराधो मनीषिभिः।  
नारिकेलजतैलेन रससिन्दूरसेवनम्।  
जरायुरोगं शमयेत् तथा पथ्यानुवर्त्तनम्।  
प्रमदानन्दो रसः शारिवादि चूर्णञ्च सेवेत।  
 

अथाण्डाधारगदाधिकारः २४

निदानम्।  
रमणातिशयाच्छैत्यादभिघाताद्विषादपि।  
अण्डाधारगदः कृच्छ्रो जायते चाहिताशनात्।  
लक्षणम्।  
उदरोरुव्यथा कृच्छ्रा मूत्रस्याल्पत्वरक्तते।  
ज्वरारोचकहृल्लासा अरतिर्बलसङ्क्षयः।  
धमनी वेगिनी क्षुद्रा जिह्वा रक्तोज्ज्वला तथा।  
अण्डाधारगदस्यैताः प्रोक्ता आकृतयो बुधैः।  
चिकित्सा।  
बलप्रवर्द्धकं यद् यत् पवनस्यानुलोमनम्।  
अण्डाधारगदे तत्तत् प्रयोक्तव्यं भिषग्वरैः।  
पटोलादिक्वाथः योषिद्वल्लभो रसः चन्दनाद्यं चूर्णमपि प्रदातव्यम्।  
विषञ्च मधुना देयमण्डाधारगदे हितम्।  
 

अथौजोमेहाधिकारः २५

निदानं लक्षणञ्च।  
अभिघाताग्निमान्द्यामवाताजीर्ण विषूचिका।  
विषमज्वरशोथाद्यैर्यक्ष्मकासादिभिस्तथा।  
वृक्कयोः शोणितस्रोतोविकृतेरस्रदोषतः।  
लसीकाशुक्रपूयास्रैर्युक्ते मूत्रे तथा नृणाम्।  
स्त्रीणां गर्भागमे चैव कटुकक्षारवर्ज्जितैः।  
मधुरौजस्करद्र व्यभक्षणैरतिमात्रतः।  
गुरुपर्युषितानाञ्च भोजनादतिभोजनात्।  
नवधान्यादिगोधूमहंसडिम्बातिसेवनात्।  
दूषिते शीतले तोये स्नानपानावगाहनात्।  
एभिर्निदानैरन्यैश्च दूषितादोजसो भवेत्।  
ओजोमेहः सः विज्ञेय आयुर्बलनिकृन्तनः।  
शारीरिकश्रमवशात् तथाऽन्येनैव हेतुना।  
द्रुतं शोणितसञ्चारात् प्रवृत्तेश्च विपर्ययात्।  
ओजोविकृतिमापन्नं हंसाण्डश्वेतभागवत्।  
पिष्टतण्डुलवद्वाऽथ सह मूत्रेण संस्रवेत्।  
मेदःक्षयो भवेत्तत्र ज्वरारोचकयोस्तथा।  
शोथेग्निमान्द्ये सञ्जाते गदोऽसाध्यो न संशयः।  
अन्यथा कृच्छ्रसाध्योऽसौ यत्नाज्जीवति मानवः।  
चिकित्सा।  
विचार्य दोषदूष्यादीन् निदानं परिवर्ज्जयेत्।  
चिकित्सेत गदाक्रान्तं दोषदूष्यानुसारतः।  
अयःप्रधानमगदं हितमत्र विशेषतः।  
वर्ज्जनीयं रसोद्भूतमौषधं शिवमिच्छता।  
ओजोह्रासजदौर्बल्यं दूरीकुर्यात् प्रयत्नतः।  
चन्दनादिक्वाथः अजमोदादिचूर्णम्।  
चन्दनासव इत्यादिकं देयम्।  
यथा चन्दने नलदं द्रा क्षा गुडूची मधुकं शटी।  
धात्री च क्वाथ एतेषामोजोमेदोपशान्तिकृत्।  
तथा हारिद्र माञ्जिष्ठमेहादीनां परौषधम्।  
सोपद्र वाणां कथितः कृपाद्रे र्णै\!व शम्भुना।  
दाडिमाद्यं घृतं चन्द्र प्रभा नाम वटी तथा।  
मुक्तावङ्गेश्वरश्चैव वसन्तकुसुमाकरः।  
चन्दनाद्यासवोऽरिष्टो देवदारुसमुद्भवः।  
प्रमेहमिहिरं तैलं तथा मेहाधिकारिकम्।  
अगदं चात्र युञ्जीत नित्यं कुशलमिच्छता।  
 

योन्यङ्कुरवृद्ध्य्धिकारः २६

निदानम्।  
दुष्टवातेन रक्तस्य दोषाच्च करकर्मणा।  
योन्यङ्कुरस्य संवृद्धिर्जायते परमोत्कटा।  
चिकित्सा।  
रोगिणीं चेतनाहीनां कृत्वा च्छिन्द्याद् भगाङ्कुरम्।  
बध्नीयादपि बन्धन्या पथ्येनैताञ्च वर्त्तयेत्।  
 

अथ लसिकामेहाधिकारः २७

निदानं लक्षणं च।  
मधुराणां फलानाञ्च मूलानाञ्च गुडोद्भुवाम्।  
द्र व्याणाञ्चातियोगाच्च तथैवातिपरिश्रमात्।  
मानसश्रमशीलानां वर्ज्जयित्वा तु कायिकम्।  
गुरुपर्य्युषितक्लिन्नाभिष्यन्दिद्र व्यभोजनात्।  
आनूपमत्स्यमांसादि भोजनादतिभोजनात्।  
एभिर्निदानैः सन्दुष्टो यकृत् पक्वाशयस्तथा।  
वृक्कयोर्मूत्रकोषे च जनयित्वा क्षतं ततम्।  
मूत्रमार्गेण तरलं पूयरक्तादिसन्निभम्।  
समेदस्कं सलसिकं नराणां स्रावयेन्मुहुः।  
सालक्तकपयस्तुल्यं मूत्रं सम्यक् प्रवर्त्तयेत्।  
कदाचिज्जायते मूत्रं पूयरक्तादिभिर्घनम्।  
स्थूलसूत्रनिभं तस्मादधिका जायते व्यथा।  
दोषदूष्यादिभेदेन मूत्रस्य ह्रासवर्द्धने।  
तथा वर्णविभेदश्च जायते मेहिनः सदा।  
वातिकस्य लक्षणम्।  
वातजे लसिकामेहे चाम्लगन्धि सशोणितम्।  
आमिक्षाजलवन्मूत्रं मुहुर्मूत्रयते नरः।  
विश्लिष्टाः सन्धयस्तस्मिन् मलं सम्यङ् न निःसरेत्।  
पैत्तिकमाह।  
घनं सपूयं मूत्रञ्च पैत्तिकेऽधिकपूतिमत्।  
जायते चास्य वैरस्यं सन्तापः करपादयोः।  
श्लैष्मिकमाह।  
श्लैष्मिके लसिकामेहे मूत्रं शुक्लं तथाविलम्।  
तथा पर्युषिते तस्मिन्नुपर्यच्छमधो घनम्।  
क्षुन्नाशो वङ्क्षणकटिव्यथा सम्यक् प्रजायते।  
द्वित्रिदोषजमाह।  
द्वित्रिदोषभवे मेहे मिश्रं लक्षणमीक्ष्यते।  
साध्यासाध्यम्।  
सुसाध्योऽसौ भवेद्यूनामल्पकालभवो गदः।  
नो चेदसाध्यो दुःसाध्यो भवेदेव न संशयः।  
कदाचित् प्रबलीभूय प्रशाम्येत् पथ्यसेवनात्।  
ततः पुनर्वर्द्धमानः कालात् कालवशं नयेत्।  
चिकित्सा।  
तिन्दु बिल्वं विडङ्गञ्च व्याघ्री धात्री च जाम्बवी।  
बब्बूलं लोहितञ्चैव खदिरं रक्तचन्दनम्।  
एषां क्वाथो हरेन्मेहं लसिकाख्यं सुदारुणम्।  
तथा माञ्जिष्ठमेहादिनानोपद्र वसंयुतम्।  
सोमनाथरसो हेमनाथो वङ्गेश्वरस्तथा।  
चन्द्र प्रभाख्यागुटिका तथैव चन्दनासवः।  
तैलं पल्लवसाराख्यं श्रीगोपालाभिधं तथा।  
युञ्ज्याद् युक्त्यनुसारेण व्याधौ चास्मिन् प्रयत्नतः।  
 

अथ सोमरोगाधिकारः २८

निदानं लक्षणं च।  
स्त्रीणामतिप्रसङ्गाद्वा शोकाच्छ्रमविवर्जनात्।  
आभिचारिकदोषाच्च गरदोषात्तथैव च।  
आपः सर्वशरीरेभ्यः क्षुभ्यन्ति प्रस्रवन्ति च।  
तस्मात्ताः प्रच्युताः स्थानान्मूत्रमार्गे व्रजन्ति च।  
प्रसन्ना विमलाः शीताः ससिता नीरुजः सिताः।  
स्रवन्ति चातिमात्रन्तु दौर्बल्यं गतिहीनता।  
शिरसः शिथिलत्वं च मुखतालुविशोषणम्।  
सोमरोग इति ज्ञेयो देहे सोमक्षयान्नृणाम्।  
सोऽतिक्रान्तङ्क्रमेणैव स्रवेन्मूत्रमभीक्ष्णशः।  
मूत्रातिसारमप्येवं तमाहुर्बलनाशनम्।  
तेन तृष्णाऽभिभूतोऽसौ जलं पिबति चाधिकम्।  
मूर्च्छा जृम्भा प्रलापश्च त्वग्रूक्षा चातिमात्रतः।  
भक्ष्यैर्भोज्यैश्च पेयैश्च न तृप्तिं लभते सदा।  
चिकित्सा।  
कदलीनां फलं पक्वं धात्रीफलरसं मधु।  
शर्करापयसा पीतमपां धारणमुत्तमम्।  
कदलीनां फलं पक्वं विदारीञ्च शतावरीम्।  
क्षीरेण पाययेत् प्रातरपां धारणमुत्तमम्।  
धात्रीफलस्य रसकं मधुना च पिबेत् सदा।  
बहुमूत्रक्षयं कुर्य्यात् क्षारेण वासकस्य च।  
तालकन्दञ्च तरुणं खर्जूरं कदलीफलम्।  
पयसा पाययेत् प्रातर्मूत्रातीसारनाशनम्।  
माषचूर्णं समधुकं विदारी शर्करा मधु।  
पयसा पाययेत् प्रातः सोमरोगविनाशनम्।  
अहिफेनप्रयोगेण मूत्ररोधो भवेद् ध्रुवम्।  
कदल्यादिघृतैं धात्रीघृतैं प्रमेहमिहिरतैलं पल्लवसारतैलैं सोमनाथ हेमनाथ।  
तारकेश्वररसाश्च वसन्तकुसुमाकररसादीनि भेषजानि चात्र प्रयोज्यानि।  
 

अथ शातातपोक्तपापजरोगकथनाधिकारः २९

महापापोद्भवा रोगाः।  
कुष्ठञ्च राजयक्ष्मा च प्रमेहो ग्रहणी तथा।  
मूत्रकृच्छ्राश्मरीकासा अतीसारभगन्दरौ।  
दुष्टव्रणं गण्डमाला पक्षाघातोऽक्षिनाशनम्।  
इत्येवमादयो रोगा महापापोद्भवाः स्मृताः।  
उपपापोद्भवा रोगाः।  
जलोदरयकृत्प्लीहशूलरोगव्रणानि च।  
श्वासाजीर्णज्वरच्छर्दिभ्रममोहगलग्रहाः।  
रक्तार्बुदविसर्पाद्या उपपापोद्भवा गदाः।  
पापसमुद्भवा रोगाः।  
दण्डापतानकश्चित्रवपुः कम्पविचर्च्चिकाः।  
वल्मीक पुण्डरीकाद्या रोगाः पापसमुद्भवाः।  
अतिपापोद्भवा रोगाः।  
अर्श आद्या नृणां रोगाः अतिपापाद्भवन्ति हि।  
रोगाणां पापोद्भवत्व निर्देशः।  
न पापेन विना दुःखं व्याधयो दुःखदा यतः।  
अतो रोगा हि निखिला पापादेव भवन्ति हि।  
 

अथ ध्वजभङ्गाधिकारः ३०

क्लीबस्य लक्षणं भेदाश्च।  
क्लीबः स्यात्सुरताशक्तस्तद्भावः क्लैब्यमुच्यते।  
तच्च सप्तविधं प्रोक्तं निदानं तस्य कथ्यते।  
मानसमाह।  
तैस्तैर्भावैरहृद्यैश्च रिरंसोर्मनसि क्षते।  
ध्वजः पतत्यतो नॄणां क्लैब्यं समुपजायते।  
द्वेष्यस्त्रीसम्प्रङ्गाच्च क्लैब्यं तन्मानसं स्मृतम्।  
दोषजमाह।  
कटुकाम्लोष्णलवणैरतिमात्रोपसेवितैः।  
पित्ताच्छुक्रक्षयो दृष्टः क्लैब्यं तस्मात्प्रजायते।  
शुक्रक्षयजमाह।  
अतिव्यवायशीली यो न च वाजिक्रियारतः।  
ध्वजभङ्गमवाप्नोति स शुक्रक्षयहेतुकम्।  
मेढ्ररोगजमाह।  
महता मेढ्ररोगेण चतुर्थी क्लीबता भवेत्।  
शिराच्छेदजमाह।  
वीर्य्यवाहिक्षिराच्छेदान्मेहनानुन्नतिर्भवेत्।  
शुक्रस्तम्भनिमित्तकमाह।  
बलिनः क्षुब्धमनसो निरोधाद्धि बलस्य च।  
षष्ठं क्लैब्यं स्मृतं तत्तु शुक्रस्तम्भनिमित्तकम्।  
सहजमाह।  
जन्मप्रमृति यत्क्लैब्यं सहजं तद्धि सप्तमम्।  
असाध्यं सहजं क्लैब्यं मर्मच्छैदाच्च यद् भवेत्।  
स्त्रीनपुंसकलक्षणम्।  
स्त्रीणामपि भवेत् क्लैब्यं रेतः क्षरणरोधकम्।  
क्लीबास्तृप्तिं न गच्छन्ति नार्य्यः पुंसङ्गमेन च।  
ग्रन्थान्तरे क्लैव्य निदानम्।  
बीजध्वजोपघाताभ्यां जरया शुक्रसङ्क्षयात्।  
क्लैब्यं सम्पद्यते तस्य शृणु सामान्यलक्षणम्।  
सङ्कल्पप्रवणो नित्यं प्रियां वश्यामपि स्त्रियम्।  
न याति लिङ्गशैथिल्यात् कदाचिद् याति वा यदि।  
श्वासार्त्तः स्विन्नगात्रश्च मोघसङ्कल्पचेष्टितः।  
म्लानशिश्नश्च निर्वीर्य्यः स्यादेतत् क्लैब्यलक्षणम्।  
शोकचिन्ताभयत्रासात् स्त्रीणां चातिनिषेवणात्।  
वातादीनां च वैषम्यात् क्लैब्यं समुपजायते।  
चतुष्पादाभिगमनात् शेफसश्चाभिघाततः।  
रेतसश्च प्रतीघाताद् ध्वजभङ्गः प्रवर्त्तते।  
क्लैब्यचिकित्सा।  
क्लैब्यानामिह साध्यानां कार्य्यो हेतुविपर्ययः।  
मुख्यं चिकित्सितं यस्मान्निदानपरिवर्जनम्।  
हरजभुजगलौहं चाभ्रकं वङ्गचूर्णं कनकविजययष्टी शाल्मली नागवल्ली।  
घृतमधुसितदुग्धं पुष्पधन्वा रसेन्द्रो रमयति शतरामा दीर्घमायुर्बलश्च।  
कनकादिक्वाथेन भावयित्वा घृतादिभिर्योजयेत्।  
अश्वगन्धाघृतं चैवामृतप्राशघृतं बृहत्।  
चन्द्रो दयः सिद्धसूतो मकरध्वज एव च।  
स्वल्पचन्द्रो दयः कामद्रो पकश्चैव कामिनीः।  
दर्पघ्नः पूर्णचन्द्र ः\! शाल्मलीकल्परसायनम्।  
कामाग्निदीपनञ्चैव तैलं वै चन्दनादिकम्।  
ध्वजभङ्गे शुभं च श्रीमदनानन्दमोदकम्।  
वाजीकरणवृष्योक्तं भेषजञ्च रसायनम्।  
विशेषेण प्रदातव्यं क्लैब्यदोषप्रशान्तये।  
 

अथ ज्वरातिसाराधिकारः ३१

ज्वरातिसारलक्षणम्।  
पित्तज्वरे पित्तभवोऽतिसारस्तथाऽतिसारे यदि वा ज्वरः स्यात्।  
दोषस्य दूष्यस्य समानभावाज्ज्वरातिसारः कथितो भिषग्भिः।  
अन्यञ्च ज्वरातिसारयोरुक्तं निदानं यत् पृथक् पृथक्।  
भवेत्तन्मेलनाद्रो गो ज्वरातीसारसञ्ज्ञकः।  
चिकित्सा।  
ज्वरातिसारयोरुक्तं भेषजं यत् पृथक् पृथक्।  
न तन्मिलितयोः कार्य्यमन्योन्यं वर्द्धयेद्यतः।  
प्रायो ज्वरहरं भेदि स्तम्भनं त्वतिसारनुत्।  
अतोऽन्योन्यविरुद्धत्वाद् वर्द्धनं तत् परस्परम्।  
अन्यच्च।  
अनुलोमनं ज्वरघ्नं ग्राहकमतिसारहृद् भवति।  
पृथगुक्तमौषधं तज्ज्वरातिसारे विरुद्धमन्योऽन्यम्।  
ततस्तौ प्रतिकुर्वीत विशेषोक्तचिकित्सितैः।  
ज्वरातिसारिणामादौ कुर्याल्लङ्घन पाचने।  
प्रायस्तावामसम्बन्धं विना न भवतो यतः।  
ज्वरातिसारपेयादिक्रमः स्याल्लङ्घिते हितः।  
ज्वरातिसारी पेयां वा पिबेत् साम्लां शृतां नरः।  
अन्यच्च।  
अतस्तौ प्रतिकुर्वीत विशेषोक्तचिकित्सितैः।  
लङ्घनमेकं मुक्त्वा न चान्यदस्तीह भेषजं बलिनः।  
समुदीर्णदोषनिचयं तत्पाचयेत्तथा शमयेत्।  
लङ्घनमुभयोरुक्तं मिलिते कार्यं विशेषतस्तदनु।  
उत्पलषष्ठकसिद्धं लाजामण्डादिकं सकलम्।  
यथा।  
पृश्निपर्णीबलाबिल्वधनिकानागरोत्पलैः।  
ज्वरातिसारयोर्वाऽपि पिबेत्साम्लं शृतं नरः।  
देयो हितानुपानेन रसो गगनसुन्दरः।  
अतीसारे ज्वरे चापि शुभा च कनकप्रभा।  
 

अथ विविधरोगाधिकारः ३२

वातबलासकज्वर लक्षणम्।  
नित्यं मन्दज्वरो रूक्षः शूनकस्तेन सीदति।  
स्तब्धाङ्गः श्लेष्मभूयिष्ठो नरो वातबलासकी।  
प्रलेपकज्वरलक्षणम्।  
प्रलिम्पन्निव गात्राणि घर्मेण गौरवेण वा।  
मन्दज्वरविलेपी च सशीतः स्यात् प्रलेपकः।  
अर्द्धाङ्गज्वरस्य लक्षणम्।  
विदग्धेऽन्नरसे देहे श्लेष्मपित्ते व्यवस्थिते।  
तेनार्द्धं शीतलं देहे चार्द्धञ्चोष्णं प्रजायते।  
रसगतज्वरस्य लक्षणम्।  
गुरुता हृदयोत्क्लेशः सदनं छर्द्यरोचकौ।  
रसस्थे तु ज्वरे लिङ्गं दैन्यं चास्योपजायते।  
रक्तगतज्वरस्य लक्षणम्।  
रक्तनिष्ठीवनं दाहो मोहश्छर्दनविभ्रमौ।  
प्रलापः पिडिका तृष्णा रक्तप्राप्ते ज्वरे नृणाम्।  
मांसगतस्य ज्वरस्य लक्षणम्।  
पिण्डिकोद्वेष्टनं तृष्णा सृष्टमूत्रपुरीषता।  
उष्मान्तर्दाहविक्षेपो ग्लानिः स्यान्मांसगे ज्वरे।  
मेदोगतज्वरस्य लक्षणम्।  
भृशं स्वेदस्तृषा मूर्च्छा प्रलापश्छर्दिरेव च।  
दौर्गन्ध्यारोचकौ ग्लानिर्मेदःस्थे चासहिष्णुता।  
अस्थिगतज्वरस्य लक्षणम्।  
भेदोऽस्थ्ना कूजनं श्वासो विरेकश्छर्दि रेव च।  
विक्षेपणञ्च गात्राणामेतदस्थिगते ज्वरे।  
मज्जगतज्वरस्य लक्षणम्।  
तमः प्रवेशनं हिक्का कासः शैत्यं वमिस्तथा।  
अन्तर्दाहो महाश्वासो मर्म्मभेदश्च मज्जगे।  
शुक्रगतज्वरस्य लक्षणम्।  
मरणं प्राप्नुयात् तत्र शुक्रस्थानगते ज्वरे।  
शेफसः स्तब्धता मोक्षः शुक्रस्य तु विशेषतः।  
प्राकृतविकृतज्वरयोर्लक्षणे।  
वर्षाशरद्वसन्तेषु वाताद्यः प्राकृतः क्रमात्।  
वैकृतोऽन्य स दुःसाध्यः प्राकृतश्चानिलोद्भवः।  
वर्षासु मारुतो दुष्टः पित्तश्लेष्मान्वितो ज्वरम्।  
कुर्य्यात् पित्तञ्च शरदि तस्य चानुबलः कफः।  
तत्प्रकृत्या विसर्गाच्च तत्र नानशनाद् भयम्।  
कफो वसन्ते तमपि वातपित्तं भवेदनु।  
अन्तर्वेगबहिर्वेगयोर्ज्वरयोर्लक्षणे।  
अन्तर्दाहोऽधिकस्तृष्णा प्रलापः श्वसनं भ्रमः।  
सन्ध्यस्थिशूलमस्वेदो दोषवर्च्चोविनिग्रहः।  
अन्तर्वेगस्य लिङ्गानि ज्वरस्यैतानि लक्षयेत्।  
सन्तापो ह्यधिको बाह्यस्तृष्णादीनाञ्च मार्दवम्।  
बहिर्वेगस्य लिङ्गानि सुखसाध्यत्वमेव च।  
आमज्वरस्य लक्षणम्।  
लालाप्रसेको हृल्लासहृदयाशुद्ध्य्रोचकाः।  
तन्द्रा लस्याविपाकास्यवैरस्यं गुरुगात्रता।  
क्षुन्नाशो बहुमूत्रत्वं स्तब्धता बलवाञ्ज्वरः।  
आमज्वरस्य लिङ्गानि न दद्यात्तत्र भेषजम्।  
भेषजं ह्यामदोषस्य भूयो ज्वलयति ज्वरम्।  
पच्यमानज्वरस्य लक्षणम्।  
ज्वरवेगोऽधिकस्तृष्णा प्रलापः श्वसनं भ्रमः।  
मलप्रवृत्तिरुत्क्लेशः पच्यमानस्य लक्ष्णम्।  
निरामज्वरलक्षणम्।  
क्षुत्क्षामता लघुत्वञ्च गात्राणां ज्वरमार्दवम्।  
दोषप्रवृत्तिरष्टाहो निरामज्वरलक्षणम्।  
आसप्तरात्रं तरुणं ज्वरमाहुर्मनीषिणः।  
मध्यं द्वादशरात्रन्तु जीर्णज्वरमतः परम्।  
बलवत्स्वल्पदोषेषु ज्वरः साध्योऽनुपद्र वः।  
यो द्वादशेभ्यो दिवसेभ्य ऊर्ध्वं दोषत्रयेभ्यो द्विगुणेभ्य ऊर्ध्वम्।  
नृणां तनौ तिष्ठति मन्दवेगो भिषग्भिरुक्तो ज्वर एष जीर्णः।  
यः स्यादनियतात्कालाच्छीतोष्मभ्यां तथैव च।  
वेगतश्चापि विषमो ज्वरः स विषमः स्मृतः।  
ज्वरस्योपद्र वाः।  
श्वासो मूर्च्छाऽरुचिश्छर्दिस्तृष्णाऽतीसारविड्ग्रहाः।  
हिक्काकासाङ्गदाहाश्च ज्वरस्योपद्र वा दश।  
ज्वरमुक्तेःपूर्वरूपम्।  
दाहः स्वेदो भ्रमस्तृष्णा कम्पविड्भेदसञ्ज्ञिताः।  
कूजनं गात्रवैगन्ध्यमाकृतिज्वरमोक्षणे।  
त्रिदोषजे ज्वरे ह्येतदन्तर्वेगे च धातुगे।  
लक्षणं मोक्षकाले स्यादन्यस्मिन् स्वेददर्शनम्।  
अभिन्यासज्वरस्य लक्षणम्।  
दोषास्तीव्रतरा भवन्ति बलिनः सर्वेऽपि यत्र ज्वरे।  
मोहोऽतीव विचेष्टता विकलता श्वासो भृशं मूकता।  
दाहश्चिक्कणमाननञ्च दहनो मन्दो बलस्य क्षयः।  
सोऽभिन्यास इति प्रकीर्त्तित इह प्राज्ञैर्भिषग्भिः पुरा।  
तथा च।  
त्रयः प्रकुपिता दोषा उरःस्रोतोऽनुगामिनः।  
आम्मातिवृद्ध्या ग्रथिता बुद्धीन्द्रि यमनोगताः।  
जनयन्ति महाघोरमभिन्यासं ज्वरं दृढम्।  
श्रुतौ नेत्रे प्रसुप्तिः स्यान्न चेष्टां काञ्चिदीहते।  
न च दृष्टिर्भवेत्तस्य समर्था रूपदर्शने।  
न घ्राणं न च संस्पर्शं शब्दं वा नैव बुध्यते।  
शिरो लोठयतेऽभीक्ष्णमाहारं नाभिनन्दति।  
कूजति तुद्यते चैव परिवर्त्तनमीहते।  
अल्पं प्रभाषते किञ्चिदभिन्यासः स उच्यते।  
प्रत्याख्यातः स भूयिष्ठः कश्चिदेवात्र सिध्यति।  
जलसन्त्रासरोगमाह।  
बुद्धिस्थानं यदा श्लेष्मा केवलः प्रतिपद्यते।  
तदा बुद्धौ निरुद्धायां श्लेष्मणाधिष्ठितो नरः।  
जाग्रत्सुप्तोऽथवात्मानं मज्जन्तमिव मन्यते।  
सलिलात्त्रस्यति तदा जलत्रासं तु तं विदुः।  
श्लेष्मघ्नं तत्र कर्तव्यं शोधनं शमनादिकम्।  
आहारस्य विधानेन यावत्स प्रकृतिं व्रजेत्।  
अण्डह्रासरोगमाह।  
स्वनिदानैः प्रकुपितो वायुर्विगुणतां गतः।  
अण्डकोषवहां नाडीं प्राप्योर्ध्वं प्रतिकर्षति।  
समेहनौ तदाऽदृश्यौ भवतो वृषणौ किल।  
अण्डह्रास इति प्रोक्तो रोगोऽय भृशदारुणः।  
नाभिभ्रंशरोगमाह।  
नाभिस्थाने शिराग्रन्थिर्यश्च स्फुरति सर्वदा।  
तिर्यगूर्ध्वमधश्चेत्स विचलेद्वायुना सदा।  
तदा स्युर्वातजा रोगा वान्तिरूर्ध्वगते भवेत्।  
अधोगते त्वतीसारो मन्दाग्नित्वं ज्वरस्तथा।  
तिर्यग्गतेऽग्निमान्द्यं च वातजाश्चापरे गदाः।  
पिडिकोद्वेष्टनं चैव भृशं स्यात्कटिवेदना।  
शुक्रदोषमाह।  
वातपित्तश्लेष्मशोणितकुणपगन्ध्यनल्पग्रन्थिपूतिपूयक्षीणरेतसः प्रजोत्पादने
न समर्था भवन्ति तत्र वातवर्णवेदनंवातेनै पित्तवर्णवेदनं पित्तेनै
श्लेष्मवर्ण-वेदनंश्लेष्मणौ शोणितवर्णपित्तवेदनं रक्तेनै
कुणपगन्ध्यनल्पं च रक्तेनै ग्र-न्थिभूतं श्लेष्मवाताभ्यौं
पूयपूतिनिभं श्लेष्मपित्ताभ्यौङ्क्षीणं शुक्रं प्रागुक्तं
पित्तमारुताभ्यौं पूयमूत्रपूरीषगन्धिसर्ववर्णवेदनं सन्निपातेनेति।  
तेषु कुणपगन्धिग्रन्थिपूतिक्षीणरेतसः कृच्छ्रसाध्याः
मूत्रपूरीषगन्धिरेतसस्त्वसाध्यौः
साध्यमन्यच्चेति।  
आर्त्तवदोषमाह

आर्त्तबमपि त्रिभिर्दोषैः शोणितचतुर्थैः पृथग्द्वन्द्वैः
समस्तैश्चोपसृष्टमबीजं भवति तदपि
दोषवर्णवेदनादिभिर्विज्ञेयम्।  
तेषु कुणपग्रन्थिपूतिपूयक्षीणमूत्रपुरीषप्रकाशमसाध्यं साध्यमन्यद् भवति।  
स्नायुकरोगमाह।  
शाखासु कुपिता दोषाः शोथं कृत्वा विसर्पवत्।  
भिन्दन्ति तत्क्षते तत्र सोष्ममांसं विशोष्य च।  
कुर्युस्तन्तुनिभं जीवं वृत्तं सितद्युतिं बहिः।  
शनैः शनैः क्षताद् याति छेदात्कोपमुपैति च।  
तत्पाताच्छोफशान्तिः स्यात्पुनः स्थानान्तरे भवेत्।  
स स्नायुक इति ख्यातः क्रियोक्ता तु विसर्पवत्।  
बाह्वोर्यदि प्रमादेन जङ्घयोस्त्रुट्यते क्वचित्।  
सङ्कोचं खञ्जतां चैव छिन्नस्तन्तुः करोत्यसौ।  
रक्ताक्षोरक्तकान्तिः समधिकदहनः सर्वजः सर्वलिङ्गो।  
रोगोऽसावष्टधेत्थं मुनिभिरभिहितः स्नायुकस्तन्तुकीटः।  
वातेन श्यावरूक्षः सरुगथ दहनान्नीलपीतः सदाहो।  
यः श्वेतः श्लेष्मणा स्यात्पृथुगरिमयुतो दोषयुग्माद् द्विलिङ्गः।  
फिरङ्गरोगमाह।  
फिरङ्गसञ्ज्ञके देशे बाहुल्येनैव यद् भवेत्।  
तस्मात्फिरङ्ग इत्युक्तो व्याधिर्व्याधिविशारदैः।  
निदानम्।  
गन्धरोगः फिरङ्गोऽय जायते देहिनां ध्रुवम्।  
फिरङ्गिणोऽङ्गसंसर्गात्फिरङ्गिण्याः प्रसङ्गतः।  
व्याधिरागन्तुजो ह्येष दोषाणामत्र सङ्क्रमः।  
भवेत्तल्लक्षयेत्तेषां लक्षणैर्भिषजांवरः।  
फिरङ्गस्त्रिविधो ज्ञेयो वाह्यश्चाभ्यन्तरोऽपरः।  
वहिरन्तर्भवश्चापि तेषां लिङ्गानि च ब्रुवे

तत्र बाह्यः फिरङ्गः स्याद्विस्फोट सदृशोऽल्परुक्।  
स्फुटितो व्रध्नवद् वैद्यैः सुखसाध्योऽपि वा स्मृतः।  
सन्धिष्वाभ्यन्तरः सः स्यादामाघातोपमत्यथः।  
शोथं च जनयेदेव कष्टसाध्यो बुधैः स्मृतः।  
उपद्र वानाह।  
कार्श्यं बलक्षयो नासाभङ्गो वह्नेश्च मन्दता।  
अस्थिशोषोऽस्थिवक्रत्वं फिरङ्गोपद्र वा अमी।  
साध्यासाध्यत्वमाह।  
बहिर्भवो भवेत्साध्यो नवीनो निरुपद्र वः।  
आभ्यन्तरस्तु कष्टेन साध्यः स्यादयमामयः।  
बहिरन्तर्भवो जीर्णः क्षीणस्योपद्र वैर्युतः।  
व्याप्तो व्याधिरसाध्योऽयमित्याहुर्भिषजः पुरा।  
फिरङ्गचिकित्सा।  
फिरङ्गसञ्ज्ञकं रोगं रसः कर्पूरसञ्ज्ञकः।  
अवश्यं नाशयेदेतदूचुः पूर्वचिकित्सकाः।  
लिख्यते रसकर्पूरप्राशने विधिरुत्तमः।  
अनेन विधिना खादेन्मुखे शोथं न विन्दति।  
गोधूमचूर्णं सन्नीय विदध्यात्सूक्ष्मकूपिकाम्।  
तन्मध्ये निक्षिपेत्सूतं चतुर्गुञ्जामितं भिषक्।  
ततस्तु गुटिकां कुर्यात् यथा न दृश्यते बहिः।  
सूक्ष्मचूर्णैर्लवङ्गस्य तां वटीमवधूलयेत्।  
दन्तस्पर्शो यथा न स्यात्तथा तामम्भसा गिलेत्।  
ताम्बूलं भक्षयेत्पश्चाच्छाकाम्ललवणांस्त्यजेत्।  
श्रममातपमध्वानं विशेषात् स्त्रीनिषेवणम्।  
पारदरोगनिदानम्।  
शुद्धो रसोऽमृतं साक्षादशुद्धस्तु स्मृतो विषम्।  
अयुक्तियुक्तो रोगाय युक्तियुक्तो रसायनः।  
विधिवत्सेव्यमानोऽय निहन्ति सकलामयान्।  
तस्य मिथ्योपचारेण भवन्त्येते महागदाः।  
पीनसो नासिकाभङ्गो दन्तपातः शिरोव्यथा।  
भगन्दरो विसर्पश्च नेत्ररोगो मुखामयः।  
कोठः कण्डूस्त्वचावर्णहानिर्नासादिषु क्षतम्।  
कुष्ठोपदंशचिह्नानि गात्रेषु विविधानि हि।  
ग्रन्थिवच्छोथकाठिन्यं सरुजं फलकोषयोः।  
पक्षाघातो ग्रन्थिवातः प्रदाहोऽस्थ्नाञ्च दारुणः।  
जाड्यं मनोविकारश्च सर्वे कृच्छ्रतमा गदाः।  
भवन्ति तत्र कर्तव्यं यथायुक्तञ्च भेषजम्।  
शीतलानिदानम्।  
देव्या शीतलयाक्रान्ता मसूर्यः शीतला बहिः।  
ज्वरयेयुर्यथा भूताधिष्ठितो विषमज्वरः।  
ताश्च सप्तविधाः ख्यातास्तासां भेदान् प्रचक्ष्महे।  
ज्वरपूर्वा बृहत्स्फोटैः शीतला बृहती भवेत्।  
बृहतीशीतलालक्षणम्।  
सप्ताहान्निस्सरत्येव सप्ताहात्पूर्णतां व्रजेत्।  
ततस्तृतीयसप्ताहे शुष्यति स्खलति स्वयम्।  
कोद्र वालक्षणम्।  
वातश्लेष्मसमुद्भूता कोद्र वा क्रोद्र वाकृतिः।  
कश्चित्तां प्राह पक्वेति सा तु पाकं न गच्छति।  
जलशूकवदङ्गानि सा विध्यति विशेषतः।  
सप्ताहाद्वा दशाहाद्वा शान्तिं याति विनौषधम्।  
पाणिसहालक्षणम्।  
ऊष्मणा सूक्ष्मजारूपा सकण्डूः स्पर्शनप्रिया।  
नाम्ना पाणिसहा ख्याता सप्ताहाच्छुष्यति स्वयम्।  
सर्षपिकालक्षणम्।  
चतुर्थी सर्षपाकारा पीतसर्षपवर्णिनी।  
नाम्ना सर्षपिका ज्ञेयाऽभ्यङ्गमत्र विवर्जयेत्।  
राजिकालक्षणम्।  
किञ्चिदूष्मनिमित्तेन जायते राजिकाकृतिः।  
एषा भवति बालानां सुखं च शुष्यति स्वयम्।  
मसूरिकालक्षणम्।  
कोठवज्जायते षष्ठी लोहितोन्नतमण्डला।  
ज्वरपूर्वा व्यथायुक्ता ज्वरस्तिष्ठेद्दिनत्रयम्।  
स्फोटानां मेलनादेषा बहुस्फोटाऽपि दृश्यते।  
द्वितीय मसूरिकालक्षणम्।  
एकस्फोटा च कृष्णा च बोद्धव्या चर्मजाभिधा।  
शीतलायाः शमनोपायः।  
शीतलासु क्रियाकार्या शीतला रक्षया सह।  
बध्नीयान्निम्बपत्राणि परितो भवनान्तरे।  
कदाचिदपि नो कार्यमस्पृश्यस्य प्रवेशनम्।  
स्फोटेष्वधिकदाहेषु रक्षा रेणूत्करो हितः।  
चन्दनं वासको मुस्तं गुडूची द्रा क्षया सह।  
एषां शीतकषायस्तु शीतलाज्वरनाशनः।  
जपहोमोपहारश्च दानस्वस्त्ययनार्चनैः।  
विप्रगोशम्भुगौरीणां पूजनैस्ताः शमं नयेत्।  
स्तोत्रं च शीतलादेव्याः पठेच्छीतलिनोऽन्तिके।  
ब्राह्मणः श्रद्धया युक्तस्तेन शाम्यन्ति शीतलाः।  
ग्रन्थान्तरात् अथोष्णवातलक्षणम्।  
व्यायामाध्वातपैः पित्तं बस्तिं प्राप्यानिलावृतम्।  
बस्तिं मेढ्रं गुदञ्चैव प्रदहेत् स्रावयेदधः।  
म्रूत्रं हारिद्र मथवा सरक्तं रक्तमेव वा।  
कृच्छ्रात्पुनः पुनर्जन्तोरुष्णवातं वदन्ति तम्।  
चिकित्सा।  
शृतशीतपयोऽन्नाशी चन्दनं तण्डुलाम्बुना।  
पिबेत्सशर्करं श्रेष्ठमुष्णवाते सशोणिते।  
ब्रध्नस्य निदानं लक्षणञ्च।  
अत्यभिष्यन्दिगुर्वन्नशुष्कपूत्यामिषाशनात्।  
करोति ग्रन्थिवच्छोथं दोषो वङ्क्षणसन्धिषु।  
ज्वरशूलाङ्गसादाढ्यं तं ब्रध्नेति विनिर्दिशेत्।  
चिकित्सा।  
भृष्टश्चैरण्डतैलेन सम्यक्कल्कोऽभयाभवः।  
कृष्णासैन्धवसंयुक्तो ब्रध्नरोगहरः परः।  
अजाजी हपुषा कुष्ठं गोमेदं बदरान्वितम्।  
काञ्जिकेन तु सम्पिष्टं तल्लेपो ब्रध्नजित्परः।  
कालज्वरस्य निदानं लक्षणं च।  
प्रणष्टवह्नेरबलस्य जन्तोर्ज्वरो यदा धातुचयेषु लीनः।  
प्लीहोदरार्त्तिं कुरुते सशोथं तया स कालज्वरसञ्ज्ञितः स्यात्।  
सुदुःसहं प्राप्य विकारमेनं दिने दिने कार्श्यमुपैति मत्तर्यः।  
कृष्णच्छविस्तस्य च पाण्डुभावो विलूनकेशोऽनियतज्वरेण।  
कालज्वरेण सुचिरं परिपीडितस्य जायेत चोत्कटतमस्त्वतिसाररोगः।  
घ्राणाच्च रक्तपतनन्त्वपि दन्तवेष्टादेतावुपद्र वकरौ मुहुरुद्भवेताम्।  
ग्रन्थिकज्वर प्लिए\!गइ\! निदानं लक्षणं च।  
कफोणि कक्षा गल वङ्क्षणेषु यो ग्रन्थिशोथार्त्तिकरो नराणाम्।  
ज्वरः प्रजायेत समस्तदोषात् तं ग्रन्थिकाख्यं ज्वरमामनन्ति।  
ज्वरः सुतीव्रः पुरतो हि भूम्ना पुनश्च कुत्राप्यथवा स मन्दः।  
सर्वाङ्गरुक् शीतमतिप्रकम्पो मूर्च्छा प्रलापो वमथुः पिपासा।  
स्वेदो भृशं स्वप्नविघात तन्द्रा खराऽतिजिह्वा शिथिलाङ्गता च।  
ग्लानिप्रमोहौ श्रुतिनेत्र सुप्तिर्निस्पन्दभावं धमनी च धत्ते।  
असाध्यलक्षणम्।  
सोऽय ज्वरो ग्रन्थिकनामधेयो निहत्य शक्तिं सकलेन्द्रि याणाम्।  
असंशयं हन्त्यतिसार जुष्टं विनष्टसञ्ज्ञं रुधिरं वमन्तम्।  
प्रदुष्टवातोदकभूमिभागे जीवाणवस्ते विष वज्रकल्पाः।  
उन्दूरदेहं पुरतः प्रविश्य निहन्युराखून् मरणाग्रदूतान्।  
विषेण तीव्रेण विषण्णदेहाः पानाय नीरस्य विदूरभूमिम्।  
धावन्ति मूर्च्छन्ति नयन्ति दूरं विषं पिपासाकुल मूषिकास्ते।  
जीवाणुवाहिनां तस्मान्मूषिकाणां शरीरतः।  
देहाद् देहान्तरं यान्ति कीटा ग्रन्थिज्वरप्रदाः।  
मन्थरज्वरः मिधुरज्वरःइ\! पूर्वरूपम्।  
स्वल्पकासोऽरुचिस्तृष्णा प्रलापो दाहवाञ्ज्वरः।  
अङ्गानां गौरवं ग्लानिरस्थिभेदो विनिद्र ता।  
रूपम्।  
ज्वरो दाहो भ्रमो मोहश्चातिसारो वमिस्तृषा।  
अनिद्रा च मुखं रक्तं तालु जिह्वा च शुष्यति।  
ग्रीवामध्ये तु दृश्यन्ते स्फोटकाः सर्षपोपमाः।  
एतच्चिह्नं भवेद्यत्र स मधुरक उच्यते।  
दण्डकज्वरस्य निदानं लक्षणं च।  
सन्ध्यस्थिकण्ठे ज्वरितस्य यस्य दण्डाभिघातप्रभवा रुजेव।  
रुजा प्रजायेत निशादिनेषु ज्वरं तमाहुः किल दण्डकाख्यम्।  
दिनद्वयं दिनैकं वा विश्रम्यासौ प्रवर्त्तते।  
सर्व्वदेहचरः शोथः प्लीहा चाप्यत्र जायते।  
स प्रतिश्याय कासार्त्तो ज्वरी प्रमुच्यते ज्वरात्।  
अष्टमे दिवसे प्रायो वातश्लेष्मसमुद्भवात्।  
रसाज्ञानलक्षणम्।  
भुञ्जानस्य नरस्यान्नं मधुरप्रभृतीन् रसान्।  
रसना यन्न जानाति रसाज्ञानं तदुच्यते।  
पाचकपित्तस्य वैगुण्यमस्य व्याधेर्निदानमित्येके भाषन्ते।  
सङ्क्रामकतरुणशोथविशेषः बिए\!री बेरीइ\!

निदानम्।  
वातश्लेष्मकरैर्भोज्यैः क्लिन्न शुष्कान्नभोजनैः।  
संयोगाद् विषतुल्यानां स्नेहानां च निषेवणैः।  
निःसारतण्डुलाहारैः प्राग्वातैर्हिमशीकरैः।  
आर्द्र भूमौ चिरं वासाज्जनाकीर्ण स्थलेषु च।  
क्षीणशोणितमांसाग्नेर्दौर्बल्यं हृदि जायते।  
यकृत्प्लीह्नोर्विकारश्च क्रमतः परिवर्द्धते।  
प्रजायते ततः शोथो रोगः सङ्क्रामको नवः।  
तस्य लक्षणमप्यग्रे समासेनाभिधीयते।  
पूर्वरूपम्।  
अल्पत्वादस्य रोगस्य प्राग्रूपं न च लक्ष्यते।  
दृश्यते केवलं तत्र वह्निसादो विवर्णता।  
लक्षणम्।  
जङ्घास्थिनि यदा शोथो जायते हृत्प्रवेपते।  
तदा तन्तु विजानीयाच्छोथं सङ्क्रामकं नवम्।  
स्नायूनां मांसपेशीनां क्रिया सम्यङ् न वर्तते।  
जङ्घायां प्रथमं भूत्वा शोथः सर्वतनौ व्रजेत्।  
विड्भेदः श्वासकृच्छ्रत्वमथवा विड्विबद्धता।  
स्वल्पत्वमस्य जायेत मूत्रस्य रुधिरस्य च।  
वेदना सर्वगात्रेषु जानुयुग्मे च दुःसहा।  
नानाप्रकारं जानीयादिमं व्याधिं विचक्षणः।  
वातरोगेण तुल्यानि वीक्ष्य लिङ्गानि कानिचित्।  
वातरोगमिमं केचिन्मन्यन्ते भ्रान्तिहेतुतः।  
तीव्रज्वरविशेषोऽय न चासौनूतनामयः।  
इत्यादीनि प्रभाषन्ते केचिदन्ये भिषग्विदः।  
नवाविर्भूतरोगोऽय शोथः सङ्क्रामको नवः।  
स वङ्गान् भूयसा हन्ति स्वच्छतण्डुलभोजिनः।  
गोधूमरोटिकाहाराः पञ्चनदादिवासिनः।  
सङ्क्रामकमिमं शोथं लभन्ते प्रायशो नहि।  
वाराणस्यादिदेशेषु रोगस्यास्य प्रकोपतः।  
प्रजानान्तु सहस्राणि तूर्णं मृत्युमुखं ययुः।  
असाध्यलक्षणम्।  
सव्यथं हृदयं यस्य क्षीणस्य स्पन्दते द्रुतम्।  
रक्तपूर्णं शिराकोष्ठं स शीघ्रं विजहात्यसून्।  
अनेन शोथेन निपीड्यमानः कष्टातिकष्टं शिरसो विकारम्।  
आन्ध्यं सुदुःखं त्वथवाऽभ्युपैति घोरांस्तथाऽन्यान् नयनामयांश्च।  
मृत्योर्भयं वितनुते जनमण्डलेषु प्रध्वंसने जनपदं प्रतिकूलदैवात्।  
शोथो ह्ययं बहुरुजस्तरुणः कदाचिद् हृद्रो गरक्तवमनैः सहसाऽतिदुःखैः।  
कफाश्रितवायोर्लक्षणम्।  
प्राक्सञ्चितं यस्य बलासजालमन्वेति भूयः प्रबलः समीरः।  
तेनावृतस्तं प्रविधाय शुष्कं कुर्यात् प्रवृद्धोऽथ विकारवृन्दम्।  
त्वक्स्फोटनं पाणिपदीक्षणानां दाहोऽतिशोषो वदनस्य तोदः।  
हृत्कम्पदौर्बल्यमतिश्रमत्वं भ्रान्तिर्मृषोद्भावनजल्पनं च।  
वैस्वर्यमालस्यमथाविपाको ह्युदासचिन्ताऽरुचिगात्रभङ्गाः।  
निद्रा क्षयो मूत्रपुरीषबन्धस्तमः प्रवेशो गमनेष्वशक्तिः।  
श्लेष्मान्वितोऽय कथितः समीरः।  
 

अथ नेत्रादिपरीक्षाऽधिकारः ३३

नेत्रं स्यात्पवनाद्रू क्षं धूम्रवर्णं तथाऽरुणम्।  
कोटरान्तःप्रविष्टं च तथा स्तब्धविलोकनम्।  
हरिद्रा खण्डवर्णं वा रक्तं वा हरितं तथा।  
दीपद्वेषि सदाहञ्च नेत्रं स्यात्पित्तकोपतः।  
चक्षुर्बलासबाहुल्यात्स्निग्धं स्यात्सलिलप्लुतम्।  
तथा धवलवर्णञ्च ज्योतिहीनं बलान्वितम्।  
नेत्रं द्विदोषबाहुल्यात्स्याद् दोषद्वयलक्षणम्।  
त्रिदोषलिङ्गसङ्घेन तं मारयति रोगिणम्।  
त्रिदोषदूषितं नेत्रमन्तर्मग्नं भृशं भवेत्।  
त्रिलिङ्गं सलिलस्रावि प्रान्तेनोन्मीलयत्यपि।  
जिह्वापरीक्षा।  
शाकपत्रप्रभा रूक्षा स्फुटना रसनाऽनिलात्।  
रक्ता श्यावा भवेत्पित्ताल्लिप्ताऽद्रा धवला कफात्।  
परिदग्धा खरस्पर्शा कृष्णा दोषत्रयेऽधिके।  
सैव दोषद्वयाधिक्ये दोषद्वितयलक्षणा।  
मूत्रपरीक्षा।  
वातेन पाण्डुरं मूत्रं रक्तं नीलञ्च पित्ततः।  
रक्तमेव भवेद्र क्ताद्धवलं फेनिलं कफात्।  
पुरीषपरीक्षा।  
वातान्मले तु दृढता शुष्कता चापि जायते।  
पीतता जायते पित्ताच्छुक्लता श्लेष्मतो भवेत्।  
सन्निपाते च सर्वाणि लक्षणानि भवन्ति हि।  
विशेषतः।  
त्रुटितं फेनिलं रूक्षं धूमलं वातकोपतः।  
वातश्लेष्मविकारेण जायते कपिशं मलम्।  
बद्धं सुत्रुटितं पीतं श्यामं पित्तानिलाद् भवेत्।  
पीतश्वेतं श्लेष्मपित्तादीषत् सान्द्रं च पिच्छिलम्।  
श्यामत्रुटित पीताभं बद्धश्वेतं त्रिदोषतः।  
दुर्गन्धः शीतलश्चैव विष्ठोत्सर्गो यदा भवेत्।  
तदा जीर्णं मलं वैद्यैर्दोषज्ञैः परिभाष्यते।  
कपिलं गुटिकायुक्तं यदि वर्चोऽवलोक्यते।  
प्रक्षीणमलदोषेण दूषितः परिकथ्यते।  
वातस्य च मलं कृष्णं ततः पित्तस्य पीतविट्।  
रक्तवर्णं मलं किञ्चिन्मलं श्वेतं कफोद्भवम्।  
आमं वा श्लेष्मजं प्राहुर्मिश्रितं द्वन्द्वजं भवेत्।  
अपक्वं स्यादजीर्णे तु पक्वं स्वच्छं मलं भवेत्।  
अत्यग्नौ पिण्डितं शुष्कं मन्दाग्नौ तु द्र वीकृतम्।  
दुर्गन्धं चन्द्रि कायुक्तमसाध्यं मललक्षणम्।  
इति प्रथमं परिशिष्टम्।  
द्वितीयं परिशिष्टम्।  
अथ सपरिशिष्टशार्ङ्गधरसंहितोक्तरोगाणां पथ्यापथ्यविवेचना।  
१   
ज्वरे पथ्यापथ्यम्।  
रक्तशाल्यादयः शस्ताः पुराणाः षष्टिकैः सह।  
यवाग्वोदनलाजार्थे ज्वरितानां ज्वरापहाः।  
मुद्गान् मसूरांश्चणकान् कुलत्थान् समकुष्ठकान्।  
यूषार्थे यूषसात्म्यानां ज्वरितानां प्रदापयेत्।  
पटोलपत्रं वार्त्ताकुं कुलकं कारवेल्लकम्।  
कर्कोटकं पर्पटकं गोजिह्वां बालमूलकम्।  
पत्रं गुडूच्याः शाकार्थं ज्वरितानां ज्वरापहम्।  
मांसार्थमेणलावादीन् युक्त्या दद्याद्विचक्षणः।  
कुक्कुटांश्च मयूरांश्च तित्तिरिक्रौञ्चवर्त्तकान्।  
गुरूष्णत्वान्न शंसन्ति ज्वरे केचिच्चिकित्सकाः।  
लङ्घनेनानिलबलं ज्वरे यद्यधिकं भवेत्।  
भिषङ्मात्राविकल्पज्ञो दद्यात् तानपि कालवित्।  
द्रा क्षादाडिमखर्जूरप्रियालैः सपरूषकैः।  
तर्पणार्हस्य दातव्यं तर्पणं ज्वरनाशनम्।  
कृशोऽल्पदोषो यः क्षीणकफो जीर्णज्वरान्वितः।  
विबन्धासृष्टदोषश्च रूक्षः पित्तानिलज्वरी।  
पिपासार्त्तः सदाहश्च पयसा स सुखी भवेत्।  
जीर्णज्वरे कफे क्षीणे क्षीरं स्यादमृतोपमम्।  
तदेव तरुणे पीतं विषवद्धन्ति मानवम्।  
व्यायामञ्च व्यवायञ्च स्नानं चङ्क्रमणन्तथा।  
ज्वरमुक्तो न सेवेत यावन्नो बलवान् भवेत्।  
जन्तोर्ज्वरविमुक्तस्य स्नानं कुर्यात् पुनर्ज्वरम्।  
तस्माज्ज्वरविमुक्तोऽपि स्नानं विषमिव त्यजेत्।  
बलवर्णाग्निवपुषां यावन्न प्रकृतिर्भवेत्।  
तावज्ज्वरेण मुक्तोऽपि वर्जनीयानि वर्जयेत्।  
२   
अतीसारे पथ्यापथ्यम्।  
अतीसारेऽपि पथ्यादि ज्ञेयं सर्वमजीर्णवत्।  
स्नानावगाहावभ्यङ्गं गुरुस्निन्धद्र वाशनम्।  
व्यायाममग्निसन्तापमतीसारी विवर्जयेत्।  
३   
ग्रहणीरोगे पथ्यापथ्यम्।  
सुजरं दीपनं वह्नेरन्नं पानञ्च नित्यशः।  
सेवेत मतिमानत्र विपरीतं विवर्जयेत्।  
शालि प्रत्नं मसूरञ्च यवं मांसरसन्तथा।  
मद्गुरञ्च तथा शृङ्गीं तक्रं बिल्वञ्च दाडिमम्।  
शृङ्गाटकं छागदुग्धं वार्ताकुञ्च कशेरुकम्।  
ग्रहणीगदवान् नित्यं भुञ्जीतैवंविधानि च।  
दिवास्वप्नं सुरां तीक्ष्णां रात्रौ जागरणन्तथा।  
गुरु चान्नमभिष्यन्दि यत्नतः परिवर्जयेत्।  
४   
अजीर्णाग्निमान्द्ययोः पथ्यापथ्यम्।  
दुर्जरं सन्त्यजेत् सर्वं निशायामशनन्तथा।  
अजीर्णी मन्दवह्निश्च भक्षयेत् सुजरं लघु।  
५   
अर्शोरोगे पथ्यापथ्यम्।  
वातानुलोमनं यद् यत् सरं वह्निप्रदीपनम्।  
सुजरं पुष्टिदं तत् तदन्नपानं हितं मतम्।  
वेगावरोधं स्त्रीपृष्ठयानमुत्कटमासनम्।  
यथास्वं दोषलञ्चान्नमर्शसः परिवर्जयेत्।  
६   
क्रिमिरोगे पथ्यापथ्यम्।  
प्रत्यहं कटुकं तिक्तं भोजनं कफनाशनम्।  
क्रिमीणां नाशनं रुच्यमग्निसन्दीपनं परम्।  
क्षीराणि मांसानि घृतानि चापि दधीनि शाकानि च पर्णवन्ति।  
अम्लञ्च मिष्टञ्च रसं विशेषात् क्रिमीञ्जिघांसुः परिवर्जयेद्धि।  
७   
कामला हलीमक पाण्डुरोगेषु पथ्यापथ्यम्।  
पुराणयवगोधूमशालयश्च पुनर्नवा।  
मुद्गाढकी मसूराणां यूषो जाङ्गलजो रसः।  
पटोलं वृद्धकूष्माण्डं तरुणं कदलीफलम्।  
मत्स्येषु मद्गुरः शृङ्गी तक्रं धात्र्\! यभया घृतम्।  
रसोनः पक्वमाम्रञ्च वार्त्ताकुरमृता निशा।  
इत्याद्यानि गदे पाण्डौ हितान्युक्तानि पण्डितैः।  
धूमपानं वेगरोधः स्वेदनं मैथुनं सुरा।  
दिवास्वप्नो मृदशनं रामठं माषसर्षपौ।  
तीक्ष्णाम्ललवणाध्याशगुर्वन्नानि जलं बहु।  
पत्रशाकानि शिम्बी च गदे पाण्डौ न शर्मणे।  
८   
रक्तपित्ते पथ्यापथ्यम्।  
पुराणाः शालिगोधूमयवा मुद्गमसूरकौ।  
चणकस्तुवरी वृद्धकूष्माण्डं कदलीफलम्।  
पटोलमपि वेत्राग्रं फलं पनसतालयोः।  
बिल्वदाडिमखर्जूरं धात्री द्रा क्षा उदुम्बरम्।  
परूषं नारिकेलञ्च कपित्थञ्च कशेरुकम्।  
गव्यं माहिषमाजं वा सर्पिश्छागं पयस्तथा।  
शशैणहरितच्छागा बकपारावतादयः।  
एक्षवं शीतसलिलं चन्दनं चन्द्र रश्मयः।  
मनोऽनुकूलमाख्यानं श्रुतिरम्यञ्च कीर्तनम्।  
पीनोन्नतस्तनश्रोणिरम्याणां सुखवेश्मनाम्।  
रूपयौवनमत्तानामाश्लेषा रमणं विना।  
एवंविधानि सर्वाणि हितानि रक्तपित्तिनाम्।  
तीक्ष्णं विदाहि विष्टम्भि पानान्नं कौपमम्बु च।  
ताम्बूलं दधि वार्ताकुर्मत्स्यो माषश्च सर्षपः।  
रसोनक्षारनिष्पावकुलत्थाश्च गुडः सुरा।  
हस्त्यश्वयानं व्यायामः क्रोधः स्वप्नविपर्ययः।  
व्यायामोऽध्वाटनं पाठः सन्तापो वह्निभास्वतोः।  
रक्तस्रावो धूमपानं लोभश्चपलता तथा।  
एवंविधानि सर्वाणि वर्जनीयानि नित्यशः।  
निदानं रक्तपित्तस्य यत्किञ्चित् सम्प्रकाशितम्।  
जीवनारोग्यकामैस्तन्न सेव्यं रक्तपित्तिभिः।  
९   
कासरोगे पथ्यापथ्यम्।  
शालिषष्टिकगोधूम श्यामाकयवकोद्र वाः।  
माषमुद्गकुलत्थानां रसः सर्पिः पुरातनम्।  
वास्तूकं वायसीशाकं वार्त्ताकुर्बालमूलकम्।  
छागं दुग्धं घृतं छागं सुखोष्णसलिलं मधु।  
धन्वानूपभवानाञ्च मांसं मांसाशिनान्तथा।  
द्रा क्षादाडिमखर्जूरफलान्यत्र हितानि च।  
वस्तिर्नस्यमसृङ्मोक्षो व्यायामो दन्तघर्षणम्।  
आतपो दुष्टपवनो रजोमार्गनिषेवणम्।  
विष्टम्भीनि विदाहीनि रूक्षाणि विविधानि च।  
शकृन्मूत्रोद्गारकासवमिवेगविधारणम्।  
मत्स्यः कन्दः सर्षपश्च दुष्टाम्भस्तुम्बुपोदिका।  
रात्रौ जागरणं ग्राम्यधर्म्मः कासेऽहितानि च।  
१०   
यक्ष्मणि पथ्यापथ्यम्।  
गोधूमश्चणको मुद्गो रक्तशालि पुरातनः।  
छागं मांसं पयश्छाङ्गं छागं सर्पिश्च शर्करा।  
मत्स्यण्डिका च मदिरा कस्तूरी सितचन्दनम्।  
हर्म्यं स्रजः स्मरकथा युवतीनाञ्च दर्शनम्।  
मणिमुक्तादिभूषाणां धारणं पवनो मृदुः।  
धात्र्\! याम्रपनसानाञ्च फलानि वकुलं फलम्।  
गीतं हास्यं चन्द्र रश्मिर्गिरः श्रुतिसुखप्रदाः।  
एवम्भूतानि सर्वाणि शुभान्युक्तानि शोषिणाम्।  
रूक्षान्नपानं विषममशनञ्च विदाहि यत्।  
कटुतिक्तकषायाम्लशाकमाषरसोनकाः।  
शिम्बी मत्स्यश्च ताम्बूलं व्यायामो वेगधारणम्।  
साहसानि च कर्माणि श्रमः स्वेदनमञ्जनम्।  
उच्चैः सम्भाषणं मार्गसेवनं निशि जागरः।  
विशेषतो निधुवनं कर्मौरस्यमथेतरत्।  
निदानत्वेन गदितं यच्च हेतुचतुष्टयम्।  
सर्वाण्येतानि नियतं वर्जनीयानि यक्ष्मणि।  
यत् पथ्यं यदपथ्यं च रक्तपित्ते मयोदितम्।  
यक्ष्मण्यपि च तत् पथ्यमपथ्यञ्चापि तन्मतम्।  
शोकं स्त्रियः क्रोधमसूयताञ्च त्यजेदुदारान् विषयान् भजेच्च।  
तथा द्विजातींस्त्रिदशान् गुरूंश्च वाचश्च पुण्याः शृणुयाद् द्विजेभ्यः।  
११   
हिक्काश्वासे पथ्यापथ्यम्।  
शालिषष्टिकगोधूमयवाः शस्ताः पुरातनाः।  
शशोऽहिभुक् तित्तिरश्च दक्षो धन्यमृगः शुकः।  
सर्पिः पुरातनं छागं दुग्धं मधु सुरा तथा।  
जीवन्तिका च वास्तूकं रसोनश्च पटोलकम्।  
द्रा क्षा त्रुटिः पौष्करञ्च वार्युष्णं कटुकत्रयम्।  
हिक्काश्वासेषु जानीयादित्याद्यानि हितानि हि।  
विदाहि गुरुपानान्नं व्यायामाध्वनिषेवणम्।  
श्वासी हिक्की ग्राम्यधर्मं क्रोधं चिन्ताञ्च सन्त्यजेत्।  
१२   
अरोचके पथ्यम्।  
रोचनं दीपनं वह्नेर्जिह्वाकण्ठविशोधनम्।  
पथ्यं शेषमपथ्यम्।  
१३   
छर्दिरोगे पथ्यापथ्यम्।  
पुराणाः शालयो लाजा गोधूमश्च यवो मधु।  
शशलावमयूराद्याजाङ्गलाः पशुपक्षिणः।  
जम्बीरामलकीद्रा क्षादाडिमं बीजपूरकम्।  
नारिकेलञ्च यद्बालं तत्तोयञ्च सिता सुरा।  
मनोज्ञगन्धसंसेवा चन्दनाद्यनुलेपनम्।  
शिरः स्नानं सुखास्या च हितानिच्छर्दिरोगिणाम्।  
यदुग्रमुद्वेगकरं कर्म द्र व्यमथापि वा।  
त्याज्यं तदखिलं छर्द्यां धीमतारोग्यकाङ्क्षिणा।  
१४   
स्वरभेदे पथ्यापथ्यम्।  
बलपुष्टिप्रदं हृद्यं कफघ्नं स्वरशुद्धिकृत्।  
अन्नं पानञ्च निखिलं स्वरभेदे हितं मतम्।  
नात्राभिष्यन्दि संसेव्यं न च शीतक्रिया हिता।  
दिवास्वापो न कर्त्तव्यो न च वेगविधारणम्।  
१५   
तृष्णारोगे पथ्यापथ्यम्।  
हृद्यं सुमधुरं शीतं सेवेत तृषयाऽदितः।  
उग्रमुद्वेगजननं त्यजेत् सर्वमतन्द्रि तः।  
१६   
मूर्च्छारोगे पथ्यापथ्यम्।  
यवो लोहितशालिश्च वार्ताकुश्चपटोलकम्।  
यूषो जाङ्गलमांसस्य रोहिताद्यास्तथा झषाः।  
धारोष्णं गोपयस्तक्रं स्नानं नद्या जलेऽमले।  
हितान्येतानि मूर्च्छायां सन्न्यासाख्ये तथा गदे।  
तीक्ष्णं द्र व्यं क्रिया तीक्ष्णा वेगानाञ्च विधारणम्।  
क्रोधशोकादिभिर्भावैरित्येतैर्वर्द्धते गदः।  
१७   
मदात्यये पथ्यापथ्यम्।  
हिता मदात्यये प्रत्नाः शालिमुद्गयवाः सिता।  
पयः पटोलं खर्जूरं दाडिमं नारिकेलकम्।  
द्रा क्षाधात्री विचित्रान्नं हृद्यं मद्यं परूषकम्।  
लावतित्तिरदक्षैणशशच्छागादिजो रसः।  
शिशिरः पवनो धारागृहं चन्द्र स्य रश्मयः।  
चन्दनालेपनं स्नानं प्रियालिङ्गनमेव च।  
ताम्बूलं धूमपानञ्च लवणं स्वेदनाञ्जने।  
वर्ज्यान्यखिलतीक्ष्णानि व्याधौ मद्यसमुद्भवे।  
१८   
दाहे पथ्यापथ्यम्।  
शालयः षष्टिका मुद्गा मसूराश्चणका यवाः।  
धन्वमांसरसा लाजमण्डश्च लाजशक्तवः।  
शतधौतं घृतं दुग्धं नवनीतं पयोभवम्।  
सिता कूष्माण्डकं मोचं पनसं स्वादु दाडिमम्।  
पटोलं पर्पटं द्रा क्षा धात्रीफलपरूषके।  
शिम्बी तुम्बी पयः पेटी खर्जूरं धान्यकं मिसिः।  
बालतालं प्रियालञ्च शृङ्गाटककशेरुके।  
मधूकपुष्पं ह्रीबेरं तिक्तानि निखिलानि च।  
शीताः प्रदेहा भूवेश्म सेकोऽभ्यङ्गोऽवगाहनम्।  
पद्मोत्पलदलक्षौम शय्याशीतलकाननम्।  
कथा विचित्रा गीतानि कामिनी परिरम्भणम्।  
उशीरचन्दनालेपशीताम्भः शिशिरोऽनिलः।  
सुधांशुरश्मयः स्नानं मणयो मधुरा रसाः।  
एवं चान्यानि दाहेषु सेव्यानि सुखमीप्सुभिः।  
विरुद्धान्यन्नपानानि क्रोधो वेगविधारणम्।  
गजाश्वयानमध्वा च क्षारं पित्तकराणि च।  
व्यायामश्चातपस्तक्रं ताम्बूलं मधु रामठम्।  
व्यवायः कटुतिक्तोष्णान्यहितानीति निश्चितम्।  
१९   
उन्मादे पथ्यापथ्यम्।  
रक्तशालिर्यवो मुद्गो गोधूमः कौर्ममामिषम्।  
धन्वोद्भवरसो द्रा क्षा कपित्थं नारिकेलकम्।  
वास्तूकञ्च तथा ब्राह्मी कूष्माण्डस्य फलं महत्।  
पटोलं धारोष्णपयः शतधौतं तथा हविः।  
पुरातनं नूतनं च सुशीतमनुलेपनम्।  
हितान्युक्तान्यथोन्मादे विरुद्धमशनं सुरा।  
उष्णाशनं तीक्ष्णवीर्यं पत्रशाकं कठिल्लकम्।  
तिक्तानि निखिलान्येव व्यवायो निशि जागरः।  
निद्रा तृष्णाक्षुधादीनां बलाद् वेगविधारणम्।  
सर्वाणि क्रूरकर्माणि मतानि न शुभाय च।  
२०   
अपस्मारे पथ्यापथ्यम्।  
सर्पिः पुरातनं मुद्गो गोधूमा रक्तशालयः।  
कूर्मामिषं धन्वरसो दुग्धं ब्राह्मीदलं वचा।  
पटोलं वृद्धकुष्माण्डं वास्तूकं स्वादु दाडिमम्।  
शोभाञ्जनं नारिकेलं परूषामलके तथा।  
एवंविधानि चान्यानि सुखदानि स्मृतिक्षये।  
चिन्ता शोको भयं क्रोधस्त्वशुचीन्यशनानि च।  
मद्यं मत्स्यो विरुद्धान्नं तीक्ष्णोष्णगुरुभोजनम्।  
आयासोऽतिव्यवायश्च पूज्यपूजाव्यतिक्रमः।  
बिम्ब्याषाढफलं शाकं निद्रा क्षुत्तृड्विनिग्रहः।  
तोयावगाहनं शैलद्रुमाद्यारोहणन्तथा।  
इत्यादीनि स्मृतिध्वंसे वर्जनीयानि यत्नतः।  
२१   
आमवाते पथ्यापथ्यम्।  
वास्तूकशाकं सारिष्टं शाकं पौनर्नवं हितम्।  
पटोलं लशुनञ्चैव वार्ताकुं कारवेल्लकम्।  
यवान्नं कोरदूषान्नं पुराणं शालिषष्टिकम्।  
लावकानां तथा मांसं हितं तक्रेण संस्कृतम्।  
सितं च यूषं कौलत्थं कालायं चणकस्य च।  
रुच्यं दद्याद्यथासात्म्यमामवातहितञ्च यत्।  
दधि मत्स्यो गुडः क्षीरं दुष्टनीरमुपोदिका।  
विरुद्धमशनं पूर्वो वायुवेगस्य रोधनम्।  
निशायां जागरः शीततोयस्य परिषेवणम्।  
न हितान्यनिले सामे व्यवायातिशयोपि च।  
२२   
शूलरोगे पथ्यापथ्यम्।  
पुराणाः शालयः क्षीरमुष्णं जाङ्गलजो रसः।  
पटोलं कारवेल्लञ्च द्रा क्षा पक्वाम्रदाडिमौ।  
विडं शालिञ्च पत्राणि तप्ताम्भो देवपुष्पकम्।  
अनुलोमकराण्यत्र सर्वाण्येव हितानि वै।  
व्यायामं मैथुनं मद्यं लवणं कटुवैदलम्।  
वेगरोधं शुचं क्रोधं वर्जयेच्छूलवान्नरः।  
२३   
उदावर्त्तानाहयोः पथ्यापथ्यम्।  
सुजरञ्च सरं यद् यदन्नं पानञ्च पुष्टिदम्।  
उदावर्ते तथानाहे सेव्यं वर्ज्यं यतोऽन्यथा।  
२४   
हृद्रो गे पथ्यापथ्यम्।  
पुरातनो रक्तशालिर्जाङ्गला मृगपक्षिणः।  
कुलत्थमुद्गयूषाश्च पटोलं कदलीफलम्।  
रसालं वृद्धकूष्माण्डं दाडिमञ्च हरीतकी।  
द्रा क्षा तक्रं सैन्धवञ्च हितानि हृदयामये।  
वेगरोधो व्यवायश्च व्यायामो निशि जागरः।  
सह्यविन्ध्यसमुद्भूतसरितां सलिलन्तथा।  
मेषीपयो जलं दुष्टं गुरुतिक्ताम्लभोजनम्।  
पत्रशाकञ्चाध्यशनं न हितानि हृदामये।  
२५   
उदररोगे पथ्यापथ्यम्।  
अब्दोत्पन्ना रक्तशालिर्यवमुद्गकुलत्थकाः।  
माक्षिकञ्च सुरा सीधुर्जाङ्गला मृगपक्षिणः।  
रसोनमार्द्र कं तक्रं कुलकं शिग्रुजं फलम्।  
पुनर्नवा कारवेल्लं ताम्बूलैले पयस्तथा।  
लघ्वन्नं दीपनं तिक्तं वीक्ष्य दोषानलौ बलम्।  
युञ्ज्यादुदरिणे वैद्य इत्याद्यानि यथातथम्।  
पयोऽतिपानं गुर्वन्नं स्नेहनं धूमसेवनम्।  
औदकानूपमांसानि पत्रशाकं तिलो दधि।  
लवणाशनमुष्णानि विदाहीन्यम्बु दोषवत्।  
महेन्द्रा द्रि भवानाञ्च सरितां सलिलन्तथा।  
व्यायामश्च व्यवायश्च स्नानं चङ्क्रमणन्तथा।  
एवंविधानि चान्यानि त्याज्यान्युदरिभिः सदा।  
२६   
गुल्मे पथ्यापथ्यम्।  
वल्लूरं मूलकं मत्स्यान् शुष्कशाकानि वैदलम्।  
न खादेच्चालुकं गुल्मी मधुराणि फलानि च।  
२७   
मूत्राघाते पथ्यापथ्यम्।  
मूत्रकृच्छ्रेऽश्मरीरोगे यत्पथ्यं च प्रयुज्यते।  
मूत्राघातेषु सर्वेषु तद्युञ्ज्याद् देशकालवित्।  
२८   
मूत्रकृच्छ्रे पथ्यापथ्यम्।  
अन्नपानमनुग्रं यन्मूत्रलञ्चानुलोमनम्।  
हितमत्र विजानीयाद्विपरीतं सुखाय न।  
२९   
अश्मर्याम् पथ्यापथ्यम्।  
व्रणक्रियां हते शल्ये पथ्येनैनाञ्च वर्त्तयेत्।  
३०   
प्रमेहे पथ्यापथ्यम्।  
श्यामाककोद्र वोद्दालगोधूमचणकाढकी।  
कुलत्थाश्च हिता भोज्ये पुराणा मेहिनां सदा।  
जाङ्गलं तिक्तशाकञ्च यवान्नञ्च श्रमो मधु।  
एतदन्यच्छर्कराद्यंश्लेष्मलञ्च न शर्मणे।  
३१   
सोमरोगे पथ्यापथ्यम्।  
यवगोधूममांसानि क्षीरमुद्धृतसारकम्।  
व्यायामो भ्रमणञ्चापि हिताय सोमरोगिणाम्।  
एक्षवञ्चाम्बुपानञ्च फलमामसुखासनम्।  
अहिताय विनिर्दिष्टं भिषग्भिः शास्त्रकोविदैः।  
३२   
स्थौल्ये पथ्यापथ्यम्।  
पुराणशालयो मुद्गकुलत्थोद्दालकोद्र वाः।  
लेखना बस्तयश्चैव सेव्या मेदस्विना सदा।  
श्रमचिन्ताव्यवायाध्वक्षौद्र जागरणप्रियः।  
हन्त्यवश्यमतिस्थौल्यं यवश्यामाकभोजनैः।  
अस्वप्नञ्च व्यवायञ्च व्यायामं चिन्तनानि च।  
स्थौल्यमिच्छन् परित्यक्तुं क्रमेणातिप्रवर्द्धयेत्।  
प्रातर्मधुयुतं वारि सेवितं स्थौल्यनाशनम्।  
उष्णमन्नस्य मण्डं वा पिबन् कृशतनुर्भवेत्।  
स्नानं रसायनं शालीन् गोधूमान् सुखशीलताम्।  
क्षीरेक्षु विकृतीर्माषान् सौहित्यं स्नेहनानि च।  
स्वभावस्थत्वमन्विच्छन् मेदस्वी परिवर्जयेत्।  
३३   
शोथरोगे पथ्यापथ्यम्।  
पुराणाः शालयो मुद्गा यवाः शिम्बी पुनर्नवा।  
रक्तशिग्रुरसोनौ च माणमूलं पटोलकम्।  
ताम्रचूडमयूरादिखगानामामिषैरसम्।  
शृङ्गीमद्गुरयोर्यूषो यूषः कूर्मामिषोद्भवः।  
निम्बपत्रं हरिद्रा च तिक्तानि दीपनानि च।  
इत्याद्यानि विजानीयाद्धितानि श्वयथौ भिषक्।  
गुर्वन्नम्मद्यमम्लञ्च शीततोयं विदाहि च।  
दिवास्वापं मैथुनञ्च शोथरोगीः परित्यजेत्।  
३४   
वृद्धिरोगे पथ्यापथ्यम्।  
अनभिष्यन्दि पानान्नं नातिशीता क्रिया तथा।  
वृद्धिरोगे हिताय स्याद्विपरीतं विवर्ज्जयेत्।  
३५   
गलगण्डादिरोगे पथ्यापथ्यम्।  
यवमुद्गपटोलानि कटुरूक्षञ्च भोजनम्।  
छर्दिं शोणितमोक्षञ्च गलगण्डे प्रयोजयेत्।  
वातकफवृद्धिकरा योगा अपथ्याः।  
३६   
अर्बुदरोगे पथ्यापथ्यम्।  
पुराणघृतपानञ्च जीर्णलोहितशालयः।  
यवा मुद्गाः पटोलञ्च रक्तशिग्रुः कठिल्लकम्।  
शालिञ्चशाकं वेत्राग्रं रूक्षाणि च कटूनि च।  
दीपनानि च सर्वाणि गुग्गुलुश्च शिलाजतु।  
गलगण्डे गण्डमालाऽपचीग्रन्थ्यर्बुदान्तरे।  
यथादोषं यथाऽवस्थं पथ्यमेतत् प्रकीर्त्तितम्।  
दुग्धेक्षुविकृतिः सर्वा मांसं चानूपसम्भवम्।  
पिष्टान्नमम्लं मधुरं गुर्वभिष्यन्दकारि च।  
अर्बुदेऽपथ्यमेतद्धि वर्ज्यमर्बुदरोगिभिः।  
३७   
श्लीपदरोगे पथ्यापथ्यम्।  
कफघ्नं सारकं पानमन्नं वह्निकरञ्च यत्।  
नाभिष्यन्दकरं पथ्यं हेयमन्यद्विजानता।  
३८   
विद्र धिव्रणरोगे पथ्यापथ्यम्।  
जीर्णशाल्योदनं स्निग्धं जीवन्ती च पुनर्नवा।  
पटोलं मुद्गयूषश्च हितान्येतानि सन्ततम्।  
अम्लं दधि च शाकं च मांसमानूपमौदकम्।  
क्षीरं गुरूणि चान्नानि व्रणे च परिवर्जयेत्।  
३९   
व्रणशोथे पथ्यापथ्यम्।  
शोथे यान्यन्नपानानि भेषजानि हितानि च।  
तानि सर्वाणि जानीयाद् व्रणे स्युः शर्मणे सदा।  
आगन्तुजव्रणे पथ्यापथ्यम्।  
शारीरव्रणवच्चात्र क्रिया कार्या भिषग्वरैः।  
४१   
भग्नाधिकारे पथ्यापथ्यम्।  
मांसं मांसरसः क्षीरं सपिर्यूषः कलायजः।  
बृंहणञ्चान्नपानञ्च देयं भग्नाय जानता।  
लवणं कटुकं क्षारमम्लं मैथुनमातपम्।  
व्यायामञ्च न सेवेत भग्नो रूक्षान्नमेव च।  
४२   
नाडीव्रणे पथ्यापथ्यम्।  
यद्वायोरानुलोम्याय यच्चाग्निबलवृद्धये।  
यच्चास्रशुद्ध्यै तत्पथ्यमतोऽन्यच्चात्र गर्हितम्।  
४३   
भगन्दरे पथ्यापथ्यम्।  
सर्षपः शालिमुद्गौ च विलेपी जाङ्गलो रसः।  
पटोलं शिग्रु वेत्राग्रं पत्तूरं बालमूलकम्।  
तिलसर्षपयोस्तैलं तिक्तवर्गो घृतं मधु।  
एवंविधानि चान्यानि भगन्दरहितानि हि।  
विरुद्धान्यन्नपानानि विषमाशनमातपम्।  
व्यायामं मैथुनं युद्धं पृष्ठयानं गुरूणि च।  
संवत्सरं परिहरेदुपरूढव्रणो नरः।  
४४   
उपदंशे पथ्यापथ्यम्।  
रक्तशालि यवं मुद्गं घृतं शिग्रुफलन्तथा।  
पटोलं तिक्तवर्गञ्च निषेवेतोपदंशवान्।  
दिवानिद्रा ञ्च गुर्वन्नं वेगसन्धारणं गुडम्।  
मद्यमायासमम्लञ्च वर्जयेदुपदंशवान्।  
पापप्रमेही वातास्री कुष्ठी पापोपदंशवान्।  
न भजेदङ्गनां नापि तद्गदिन्यङ्गना नरम्।  
४५   
शूकदोषे पथ्यापथ्यम्।  
शूकरोगेषु पथ्यानि सर्पिः शालिर्यवो वचा।  
मुद्गयूषो दाडिमञ्च पटोलं बालमूलकम्।  
शिग्रुं कर्कोटकं चैव वेत्राग्रं च कठिल्लकम्।  
पत्तूरं सैन्धवं तैलं कूपस्य सलिलन्तथा।  
धारणं मूत्रवेगस्य दिवानिद्रा च मैथुनं।  
व्यायामो गुरुभोज्यञ्च न हितानि तथा गुडाः।  
४६   
कुष्ठेषु पथ्यापथ्यम्।  
पुराणाः शालयो मुद्गा आढक्यश्च मसूरकाः।  
यवा निम्बस्य पत्राणि पटोलं बृहतीफलम्।  
चक्रमर्ददलं मेषशृङ्गञ्च हिलमोचिका।  
कोषातकी च वेत्राग्रं पक्वं तालं पुनर्नवा।  
गोखरोष्ट्राश्वमहिषीमूत्रं सर्पिर्वि रेचनम्।  
निखिलानि च तिक्तानि कुष्ठरोगे हितानि च।  
पापं कर्म दिवानिद्रा विरुद्धविषमाशनम्।  
व्यायामो वेगरोधश्च सूर्य्यरश्मिश्च मैथुनम्।  
गुरुद्र वनवान्नानां भोजनञ्च गुडो दधि।  
दुग्धं मद्यमामिषं च मत्स्यो माषस्तिलस्तथा।  
इक्षुरम्लं मूलकञ्च विष्टम्भि च विदाहकृत्।  
एवंविधानि चान्यानि कुष्ठे वर्ज्यानि नित्यशः।  
४७   
क्षुद्र रोगे पथ्यापथ्यम्।  
वातानुलोमनं यच्च शकृन्मूत्रप्रवर्त्तनम्।  
शोधनं शोणितस्यापि त्रिदोषघ्नानि यानि च।  
द्र व्याणि क्षुद्र रोगेषु हितान्येवंविधानि च।  
विपरीतानि सर्वाणि वर्जनीयानि यत्नतः।  
४८   
विस्फोटे पथ्यापथ्यम्।  
रक्तदोषहरं यद् यद् यद् यत्पित्तप्रणाशनम्।  
सर्वमत्र प्रयोक्तव्यं विविच्य भिषजा सदा।  
४९   
मसूरिकारोगे पथ्यापथ्यम्।  
यथातथं प्रतीकार्य्या ज्वरकासादयश्च ते।  
उच्चैस्तमे प्रशस्ते च मसूरीरोगपीडितः।  
शुष्के गृहे वसेन्नित्यं गुरूष्णवसनावृतः।  
शीतं वातं जलं शीतं वह्नितापं तथातपम्।  
त्यजेत् कान्तां दिवास्वापं यात्रां रात्रौ च जागरम्।  
किञ्चिदुष्णाम्बुना स्वेदः रोमान्तीज्वरनाशनः।  
पूर्वं लङ्घनवान्तिरेचनशिरावेधाः शशाङ्कोज्ज्वला।  
जीर्णा षष्टिकशालयोऽपि चणका मुद्गा मसूरा यवाः।  
सर्वेऽपि प्रतुदाः कपोतचटका दात्यूहक्रौञ्चादयो।  
जीवञ्जीवशुकादयोऽपि कुलकं काठिल्लमाषाढकम्।  
इत्थं सर्वदशाविभागविहितं पथ्यं यथादोषतः।  
संयुक्तं मुदमातनोति नितरां नॄणां मसूरीगदे।  
रतं खेदं श्रमं तैलं गुर्वन्नं क्रोधमातपम्।  
दुष्टाम्बु दुष्टपवनं विरुद्धान्यशनानि च।  
निष्पावमालुकं शाकं लवणं विषमासनम्।  
कट्वम्लं वेगरोधञ्च मसूरीगदवांस्त्यजेत्।  
५०   
विसर्पे पथ्यापथ्यम्।  
तिक्तवर्गोऽखिलश्चैव पानान्नमविदाहकम्।  
द्र व्यं शोणितसंशुद्धिकरं चन्दनलेपनम्।  
अनुद्वेगकरं कर्म विसर्पे परमं हितम्।  
विपरीतं विजानीयात् क्लेशदं गदवृद्धिकृत्।  
५१   
शीतपित्तादिषु पथ्यापथ्यम्।  
पुराणाः शालयः शस्ता यूषो मुद्गकुलत्थयोः।  
कर्कोटकं कारवेल्लं शिग्रुद्रा र्क्षा\! च दाडिमम्।  
कटुतैलं तप्तनीरं निखिलं कफपित्तहृत्।  
ज्ञेयानि शीतपित्तादिगदेषु शुभदानि हि।  
गुर्वन्नपानं क्षीरेषु विकारान् मधुरं रसम्।  
अम्लञ्चाप्यौदकानूपजीवानामामिषं तथा।  
स्नेहं मद्यं नवीनञ्च मत्स्यं प्राग्दक्षिणानिलम्।  
पीतमम्बु दिवास्वापं शीतपित्तादिमांस्त्यजेत्।  
५२   
उदर्दकोठादिरोगे पथ्यापथ्यम्।  
शालिमुद्गकुलत्थांश्च कारवेल्लमुपोदिकाम्।  
वेत्राग्रं तप्तनीरञ्च श्लेष्मपित्तहराणि च।  
कटुतिक्तकषायाणि सर्वाणीति गणः सखा।  
शीतपित्तोदर्दकोठरोगिणां स्याद्यथामतम्।  
क्षीरेक्षुजाता विविधा विकारा मत्स्यौदकानूपभवामिषाणि।  
नवीनमद्यं वमिवेगरोधः प्राग्दक्षिणाशापवनोऽह्नि निद्रा।  
स्नानं विरुद्धाशनमातपञ्च स्निग्धं तथाऽम्ल मधुरं व्यवायः।  
गुर्वन्नपानानि च शीतपित्तकोठामयोदर्दवतां विषाणि।  
५३   
अम्लपित्ते पथ्यापथ्यम्।  
यवगोधूममुद्गाश्च पुराणा रक्तशालयः।  
जलानि तप्तशीतानि शर्करा मधुशक्तवः।  
कर्कोटकं कारवेल्लं पटोलं हिलमोचिका।  
वेत्राग्रं वृद्धकूष्माण्डं रम्भापुष्पञ्च वास्तुकम्।  
कपित्थं दाडिमं धात्री तिक्तानि सकलानि च।  
अम्लपित्तामये नित्यं सेवितव्यानि मानवैः।  
नवान्नानि समस्तानि कफपित्तकराणि च।  
वमिवेगं तिलान् माषान् कुलत्थास्तैलभक्षणम्।  
अविदुग्धञ्च धान्याम्लं लवणाम्लकटूनि च।  
गुर्वन्नं दधि मद्यञ्च वर्जयेदम्लपित्तवान्।  
५४   
वातरक्ते पथ्यापथ्यम्।  
यवषष्टिकनीवारकलायारुणशालयः।  
गोधूमश्चणको मुद्गस्तुवरी च मुकुष्ठकः।  
अव्यजामहिषीणाञ्च गवां सर्पिः पयस्तथा।  
उपोदिका काकमाची वेत्राग्रं सुनिषण्णकम्।  
वास्तूकं कारवेल्लञ्च कूष्माण्डञ्च पुरातनम्।  
पटोलं तिक्तसङ्घश्च पथ्यानि वातशोणिते।  
माषं कुलत्थं निष्पावं कलायं मूलकं दधि।  
मद्यं मांसञ्च मत्स्यञ्च काञ्जिकं क्षारसेवनम्।  
दिवास्वप्नं वह्नितापं व्यायामं मैथुनन्तथा।  
कटूष्णगुर्वभिष्यन्दि लवणाम्लानि वर्जयेत्।  
५५   
वातरोगेषु पथ्यापथ्यम्।  
संवत्सरोषिताः शालिषष्टिकास्तैलसर्पिषी।  
ग्राम्यानूपौदकानाञ्च यूषो माषकुलत्थयोः।  
नवीनतिलगोधूमवार्त्ताकुलशुनानि च।  
रोहितो मद्गुरः शृङ्गी वर्मी च कवयील्लिशौ।  
द्रा क्षादाडिमजम्बीरपरूषकफलानि च।  
स्निग्धोष्णानि च भोज्यानि स्निग्धोष्णमनुलेपनम्।  
एवंविधानि सर्वाणि हितानि वातरोगिणाम्।  
तृणधान्यकलायञ्च चणको राजमाषकः।  
कठिल्लकञ्च निष्पावबीजं बिम्बीकशेरुकम्।  
शीतमम्बु विरुद्धान्नं व्यवायो भ्रमणं बहु।  
एवं विधानि सर्वाणि न हितान्यनिलामये।  
विशेषादर्दिताध्मानवतां स्नानं विगर्हितम्।  
५६   
ऊरुस्तम्भे पथ्यापथ्यम्।  
भोज्याः पुराणा गोधूमकोद्र वोद्दालशालयः।  
जाङ्गलैरघृतैर्मांसैः शाकैश्चालवणैर्हितः।  
शाकैरलवणैर्दद्याज्जलतैलाज्यसाधितैः।  
सुनिषण्णकनिम्बाद्यैर्जीर्णं शाल्योदनं भिषक्।  
प्रतारयेत् प्रतिस्रोतो नदीं शीतजलां शिवाम्।  
सरश्च विमलं शीतं स्थिरतोयं पुनः पुनः।  
गुरुशीतद्र वस्निग्धविरुद्धासात्म्यभोजनम्।  
त्यजेदम्लञ्च लवणमूरुस्तम्भगदार्दितः।  
५७   
वेपथुवाते पथ्या पथ्यम्।  
वातव्याधिषु यत् पथ्यं यदपथ्यञ्च कीर्त्तितम्।  
ज्ञेयं वेपथुवाते तत् पथ्यञ्चापथ्यमेव च।  
५८   
अचल वाते पथ्या पथ्यम्।  
अपस्मारे च मूर्च्छायां तथा वातामयेऽपि च।  
यत्पथ्यं यदपथ्यञ्च तत्तदेवात्र सम्मतम्।  
५९   
स्खालित्ये पथ्यापथ्यम्।  
पथ्यमत्र विजानीयाद् द्र व्यं पुष्टिबलप्रदम्।  
६०   
खज्जनिकाधिकारे पथ्यापथ्यम्।  
आरोग्यमिच्छता त्याज्यं खञ्जनी द्विदलाशनम्।  
निदानसेविनो यस्मान्न व्याधिर्विनिवर्त्तते।  
वातघ्नं पोषणं यच्च पानमन्नञ्च भेषजम्।  
प्रयोज्यमिह तत्सर्वं विविच्य भिषजा सदा।  
६१   
मुखरोगे पथ्यापथ्यम्।  
अन्नपानादिकं यच्च सुजरं वह्निदीपनम्।  
व्रणदोषहरं तत्तन्मुखरोगे हितं मतम्।  
दन्तकाष्ठं स्नानमम्लं मत्स्यमानूपमामिषम्।  
दधि क्षीरं गुडं माषं रूक्षान्नं कठिनाशनम्।  
अधोमुखेन शयनं गुर्वभिष्यन्दकारि च।  
मुखरोगेषु सर्वेषु दिवा निद्रा ञ्च वर्जयेत्।  
६२   
दन्तरोगेऽपथ्यम्।  
फलान्यम्लानि शीताम्बु रूक्षान्नं दन्तधावनम्।  
तथाऽतिकठिनं भक्ष्यं दन्तरोगी विवर्जयेत्।  
६३   
गलरोगे पथ्यम्।  
एककालं यवान्नञ्च भुञ्जीत स्निग्धमल्पशः।  
६४   
कर्णरोगे पथ्यापथ्यम्।  
स्वेदो विरेको वमनं नस्यं धूमः शिराव्यधः।  
गोधूमाः शालयो मुद्गा यवाश्च प्रतनं हविः।  
लावोमयूरो हरिणस्तित्तिरो वनकुक्कुटः।  
पटोलं शिग्रु वार्ताकुः सुनिषण्णं कठिल्लकम्।  
रसायनानि सर्वाणि ब्रह्मचर्यमभाषणम्।  
उपयुक्तं यथादोषमिदं कर्णामये हितम्।  
दन्तकाष्ठं शिरः स्नानं व्यायामं श्लेष्मलं गुरु।  
कण्डूयनं तुषारञ्चकर्णरोगी परित्यजेत्।  
६५   
नासारोगे पथ्यापथ्यम्।  
स्नेहः स्वेदः शिरोऽभ्यङ्गः पुराणा यवशालयः।  
कुलत्थमुद्गयोर्यूषो ग्राम्या जाङ्गलजा रसाः।  
वार्त्ताकुः कुलकं शिग्रुः कर्कोटं बालमूलकम्।  
लशुनं दधि तप्ताम्बु वारुणी कटुकत्रयम्।  
कट्वम्ललवणं स्निग्धमुष्णं च लघु भोजनम्।  
नासारोगे पीनसादौ सेव्यमेतद्यथाबलम्।  
स्नानं क्रोधं शकृन्मूत्रवातवेगाञ् शुचं द्र वम्।  
भूमिशय्यां च यत्नेन नासारोगी परित्यजेत्।  
६६   
शिरोरोगे पथ्यापथ्यम्।  
शालि यवं मांसरसं वार्त्ताकुञ्च पटोलकम्।  
द्रा क्षादाडिमखर्जूरफलानि च पयस्तथा।  
निशापानं नदीस्नानं गन्धद्र व्यनिषेवणम्।  
शिरोरोगेषु सर्वेषु हितमुक्तं यथायथम्।  
द्र व्याणि चातितीक्ष्णानि दुर्जराणि च यानि वा।  
तान्यनिष्टप्रदान्यत्र तीक्ष्णाश्च निखिलाः क्रियाः।  
६७   
नेत्ररोगे पथ्यापथ्यम्।  
शालिर्मुद्गो यवो दुग्धं पटोलं चाप्युदुम्बरम्।  
द्रा क्षादाडिमखर्जूरामलकान्यविदाहि च।  
पुष्टिदानि सुपाच्यानि हितानि नयनामये।  
विपरीतानि जानीयाद् वर्जनीयानि यत्नतः।  
६८   
ध्वजभङ्गे पथ्यम्।  
शालिषष्टिकगोधूममसूरचणकादयः।  
हैयङ्गवीनदुग्धे च नवनीतं सुरा सिधु।  
चटको वर्त्तकश्चैव तित्तिरश्चरणायुधः।  
शशहरिणच्छागानां मांसानि कोमलानि च।  
द्रा क्षाखर्जूरदाडिमजम्ब्वाम्रफलानि च।  
पथ्यान्येतानि वस्तूनि ध्वजभङ्गप्रशान्तये।  
६९   
वाजीकरणे।  
सर्वं वृष्यम् पथ्यम्।  
यथा।  
यत् किञ्चिन्मधुरं स्निग्धं जीवनं बृंहणं गुरु।  
हर्षणं मनसश्चैव सर्वं तद् वृष्यमुच्यते।  
अपथ्यम्।  
अत्यन्तमुष्णकटुतिक्तकपायमम्लं क्षारञ्च शाकमथवा लवणाधिकञ्च।  
कामी सदैव रतिमान् वनिताऽभिलाषी नो भक्षयेदिति समस्तजनप्रसिद्धिः।  
७०   
शुक्रमेहे पथ्यापथ्यम्।  
अभिष्यन्द्यतितीक्ष्णञ्च पानान्नं वह्निसूर्ययोः।  
सन्तापं स्त्रीप्रसक्तिञ्च वेगरोधं प्रजागरम्।  
क्रोधं शोकं दिवानिद्रा ं\! लङ्घनञ्चातिचिन्तनम्।  
अत्यालस्यमसत्सङ्गं शुक्रमेहे विवर्जयेत्।  
अनुग्रं पोषणं शुक्रवर्द्धकं यद् भवेदिह।  
अन्नपानं शुभं ज्ञेयं विपरीतं न शर्मणे।  
७१   
प्रदरे पथ्यापथ्यम्।  
क्षतघ्नं पोषणं यच्च तदन्नमिह शर्मणे।  
विपरीतं विजानीयाद् वर्ज्जनीयं विशेषतः।  
७२   
योनिरोगे पथ्यापथ्यम्।  
बृंहणं पोषणं बह्नेर्दीपनञ्चानुलोमनम्।  
अन्नं पानं योनिरोगे सेवेतान्यद्विवर्जयेत्।  
७३   
गर्भिण्याः पथ्यापथ्यम्।  
शालयः षष्टिका मुद्गा गोधूमा लाजशक्तवः।  
नवनीतं घृतं क्षीरं रसाला मधु शर्करा।  
पनसं कदली धात्री द्रा क्षाऽम्ल स्वादु शीतलम्।  
कस्तूरी चन्दनं माला कर्पूरमनुलेपनम्।  
चन्द्रि का स्नानमभ्यङ्गो मृदुशय्या हिमानिलः।  
सन्तर्पणं प्रियाश्लेषो विहारश्च मनोरमः।  
प्रियङ्करं चान्नपानं गर्भिणीनां हितं सदा।  
स्वेदनं वमनं क्षारं कदन्नं विषमाशनम्।  
अपथ्यमिदमुद्दिष्टं गर्भिणीनां महर्षिभिः।  
७४   
स्तनरोगे पथ्यापथ्यम्।  
तद्दोषशमनं पानमन्नमौषधमाचरेत्।  
बृंहणीयं विधिं कुर्याद् दृष्ट्वाऽदुग्धौ स्तनौ स्त्रियः।  
७५   
सूतिकारोगे पथ्यापथ्यम्।  
व्यायामं मैथुनं क्रोधं शीतसेवाञ्च वर्जयेत्।  
प्रसूता युक्तमाहारं विहारञ्च समाचरेत्।  
७६   
बालरोगे पथ्यापथ्यम्।  
यत्पथ्यं यदपथ्यं च नृणामुक्तं ज्वरादिषु।  
तत्तद्विधेयमौचित्याद् बालानां तेषु जानता।  
पूर्वं पथ्यमपथ्यञ्च मन्दाग्नौ यत्प्रकीर्त्तितम्।  
औचित्याद् योजयेज्जाते बालानां पारिगर्भिके।  
आगन्तून्मादवातानां पथ्यापथ्यं यदीरितम्।  
औचित्याद् योजयेत्तत्र बालेषु ग्रहरोगिषु।  
७७   
विषरोगे पथ्यापथ्यम्।  
शालयः षष्टिकाश्चैव कोरदूषाः प्रियङ्गवः।  
मुद्गा हरेणवस्तैलं सर्पिश्चापि नवं क्वचित्।  
वार्त्ताकुः कुलकं धात्री जीवन्ती तण्डुलीयकम्।  
भोजनार्थे विषार्त्तानां हितं पटुषु सैन्धवम्।  
विरुद्धाध्यशनक्रोधक्षुद्भयायासमैथुनम्।  
वर्जयेद्विषमुक्तोऽपि दिवास्वप्नं विशेषतः।  
अथ प्रथमपरिशिष्टोक्तरोगाणां पथ्यापथ्यविवेचना।  
प्लीहयकृद्रो गयोः पथ्यापथ्यम्।  
जीर्णञ्ज्वरे हितं यद् यद् यद् यत्तत्राहितं मतम्।  
यकृत् प्लीहामये चापि तथा ज्ञेयं हिताहितम्।  
विशेषो यकृति।  
मद्यमग्न्यातपं श्रान्तिं गुर्वन्नं विषमाशनम्।  
तीक्ष्णाशनं दिवास्वापं निशि चापि प्रजागरम्।  
तौर्य्यत्रिकमथाध्मानं शोकचिन्ताभयानि च।  
क्रोधावेगं वेगरोधं यकृद्रो गी परित्यजेत्।  
उरस्तोयरोगे पथ्यापथ्यम्।  
ततो व्यवायमध्वानं व्यायामं शिशिरं जलम्।  
अहःस्वापं शुचं क्रोधं त्यजेद् वर्षं गदोत्थितः।  
गदोद्वेगे पथ्यापथ्यम्।  
हृद्यं स्निग्धञ्च पानान्नं सुपाच्यं देहपोषणम्।  
अपदार्थगदे प्रोक्तं शुभायान्यत्र शर्मणे।  
शिऐ\!शवइ\! सन्न्यासे पथ्यापथ्यम्।  
यवो लोहितशालिश्च वार्ताकुश्च पटोलकम्।  
यूषो जाङ्गलमांसस्य रोहिताद्यास्तथा झषाः।  
धारोष्णं गोपयस्तक्रं स्नानं नद्या जलेऽमले।  
हितान्येतानि मूर्च्छायां सन्न्यासाख्ये तथा गदे।  
तीक्ष्णं द्र व्यं क्रिया तीक्ष्णा वेगानाञ्च विधारणम्।  
क्रोधशोकाद्यभिभव इत्येतैर्वर्द्धते गदः।  
योषाऽपस्मारे पथ्यापथ्यम्।  
यद्धातुपोषकं पानमन्नमौषधमेव च।  
कोष्ठशुद्धिकरञ्चापि तत्तदत्र प्रयोजयेत्।  
तत्त्वोन्मादे पथ्यापथ्यम्।  
धारोष्णं गोपयः शस्तं शालयश्च पुरातनाः।  
यवमुद्गतिलाश्चापि निखिलं चानुलोमनम्।  
परिहासः प्रियैः सार्द्धं प्रियाभिश्च सहासनम्।  
इत्येतानि हितान्यत्र विपरीतान्यशर्मणे।  
स्नायुशूलाधिकारे पथ्यापथ्यम्।  
यत् पथ्यं यदपथ्यञ्च वातव्याधौ प्रकीर्त्तितम्।  
तथैव स्नायुशूलेषु निर्णीतं विबुधैरिति।  
ताण्डवरोगे पथ्यापथ्यम्।  
बृंहणं पानमन्नञ्च स्नानं स्रोतस्वतीजले।  
शयनं क्लेशशून्यं यत् कर्म तच्चेह शर्मणे।  
कर्षणाद्यखिलं प्रोक्तमशुभाय पुरातनैः।  
क्लोमरोगे पथ्यापथ्यम्।  
अनुग्राण्यन्नपानानि क्लोमामयनिपीडितः।  
सेवेतोग्राणि सर्वाणि यत्नतः परिवर्जयेत्।  
वृक्के पथ्यापथ्यम्।  
पथ्यैर्बल्यैः सुपाच्यैश्च भिषगेनं प्रयापयेत्।  
औपसर्गिकमेहे पथ्यापथ्यम्।  
भेषजं पानमन्नञ्च निषेवेतानुलोमनम्।  
व्रणघ्नं मूत्रजननं क्रियामुग्रां विवर्जयेत्।  
स्मरोन्मादे पथ्यापथ्यम्।  
हितं प्रकीर्तितञ्चात्र शुक्रमेहघ्नमौषधम्।  
वातानुलोमनं यच्च सुपाच्यं वह्निदीपनम्।  
अत्रान्नं योजयेत् प्राज्ञो विपरीतं विवर्जयेत्।  
शीर्षाम्बुरोगे पथ्यापथ्यम्।  
लघुपुष्टिकरं सर्वं पानमन्नं सरञ्च यत्।  
मस्तिष्काम्बुनि तत् पथ्यं विपरीतं हिताय न।  
मस्तिष्कवेपने पथ्यापथ्यम्।  
पयोमांसरसाद्यञ्च स्नायूनां बलवर्द्धनम्।  
अन्नपानादिकं यच्च सुजरं स्वादु सारकम्।  
शीर्षवेपथुरोगिभ्यो हितं तन्निखिलं मतम्।  
विपरीतं विजानीयात् कदाचन न शर्मदम्।  
मस्तिष्कचयापचये पथ्यापथ्यम्।  
मस्तिष्कस्य चये ह्रासे देहस्य पोषणं लघु।  
पानमन्नं सुखाय स्याद्विपरीतं न शर्मणे।  
अंशुघाते पथ्यापथ्यम्।  
अन्नपानादिकं स्निग्धं बलपुष्टिप्रदं सरम्।  
हितं स्यादंशुघातिभ्यो विपरीतं न शर्मणे।  
बाधके यिओ\!निरोगेइ\! पथ्यापथ्यम्।  
बृंहणं पोषणं वह्नेर्दीपनञ्चानुलोमनम्।  
अन्नपानं योनिरोगे सेवेतान्यद्विवर्जयेत्।  
योनिकण्ड्वधिकारे पथ्यापथ्यम्।  
यद् यद् वह्निकरं पाच्यं तथा वातानुलोमनम्।  
अन्नं पानञ्चात्र योज्यं विपरीतं सुखाय न।  
योन्याक्षेपाधिकारे पथ्यापथ्यम्।  
अत्र पथ्यं घृतं दुग्धं गोधूमचणकादयः।  
यूषश्छागादिसम्भूत उग्रवीर्यं हितं न हि।  
जरायुरोगे पथ्यापथ्यम्।  
जरायुरोगिणी नारी न च सेवेत पूरुषम्।  
न खादेदुग्रवीर्याणि नापि कुर्य्यादतिश्रमम्।  
अण्डाधारे पथ्यापथ्यम्।  
पथ्यमत्र हविर्दुग्धं शालि प्रत्नो यवस्तिलः।  
छागमांसरसश्चैव द्र व्यमुग्रं न शर्म्मणे।  
ओजोमेहे पथ्यापथ्यम्।  
लघु बल्यं पुराणञ्च धान्यं मुद्गयवादिकम्।  
वार्त्ताकुञ्च पटोलञ्च काकोदुम्बरकं तथा।  
कारवेल्लादिकं शस्तं वर्ज्जयेन्मधुरं गुरु।  
मांसं मत्स्यांस्तथाऽध्वानमातपाग्निनिषेवणम्।  
दूषितातिशीततोयस्नानपानावगाहनम्।  
लसिकामेहे पथ्यापथ्यम्।  
रक्तशाल्योदनं मुद्गं यवो वास्तूकमेव च।  
पालक्या चैव वेत्राग्रं कर्कोटी कदली तथा।  
हिमालयप्रदेशे च वासो वा सुस्थचित्तता।  
हितानेतान् निषेवेत गुर्वभिष्यन्दि भोजनम्।  
मत्स्यं मांसं तथा रौद्र सेवाऽध्वानं परिश्रमम्।  
वर्ज्जयेद् यत्नतो धीमानायुरारोग्यवृद्धये।  
पारदविकारे पथ्यापथ्यम्।  
वातरक्ते तथा कुष्ठे पथ्यानि यानि तानि च।  
शिवतेजोभवे रोगे निर्दिशेत् कुशलो भिषक्।  
इति पथ्यापथ्यविवेचनात्मकं द्वितीयं परिशिष्टं समाप्तम्।  
 

समाप्तश्चाऽयं ग्रन्थः।  