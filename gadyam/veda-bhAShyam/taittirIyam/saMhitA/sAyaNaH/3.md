+++
title = "३"
unicode_script = "devanagari"

+++
[[1479]]

(अथ सभाष्यतैत्तिरीयसंहितायां तृतीयं काण्डम्)।  

## १ 
(तत्र प्रथमप्रपाठके प्रथमोऽनुवाकः)।  
यस्य निःश्वसितं वेदा यो वेदोभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्॥  
पशवश्चेष्टयः काम्या विधिशेषस्तथैष्टिकः।  
प्रोक्ताः काण्डे द्वितीयेऽथ सोमशेषोऽत्र वर्ण्यते॥  
एतच्च तृतीयकाण्डमौपानुवाक्प्यमिति [*काण्डानुक्रमण्यामुक्तम्]। अनु-  
वाकानां समीपमुपानुवाकम्। तत्रान्वेतुं योग्यानामर्थानां प्रतिपादकत्वादिदं काण्ड-मौपानुवाक्यम्। यद्यप्येतत्सर्वमनारभ्याऽऽम्नायते तथाऽपि तेन तेन प्रमाणेन तत्र  
तत्रानुवाकेष्वन्वय उत्प्रेक्षणीयः। सोमप्रकरणाम्नातेषु तेषुं तेष्वन्वयं तत्र तत्रैवोदाहृत्य प्रदर्शयिष्यामः। तदयमर्थः-कर्मण्युच्यमानो मन्त्रो वाकः। तद्व्याख्यानरूपं ब्राह्मणमनु-वाकः। तत्रैकैकं मन्त्रमाम्नाय तस्य तस्य समीपानुवाकम्। तत्संबन्धि काण्डमौपानु-वाक्यमुच्यते।  
[इति भाष्यकारोपोद्घातः]।  
[अथ कृष्णयजुर्वेदीयतैत्तिरीयसंहितायां तृतीयोऽष्टकः]।  

### ०१ 
(तत्र प्रथमप्रपाठके प्रथमोऽनुवाकः)  






म॑व॒दत्ततो॒ वै स प्र॒जा अ॑सृजत॒ यत्तपस्त॒प्त्वा  
दी॑क्षितवा॒दं वद॑ति प्र॒जा ए॒व तद्यज॑मानः  
(१ ) सृ॒ज॒ते॒ यद्वै दी॑क्षि॒तो॑ऽमे॒ध्यं पश्य॒त्य-

* ख. पुस्तके संप्रदायविद आहुरिति पाठान्तरम्।

[[1480]]

श्रीमत्सायणाचार्यविरचितभाष्यसमेता- (३ तृतीयकाण्‍डे-  
(दीक्षितेन वक्तव्यमन्त्राणां तद्विधीनां चाभिधानम्)  
षा॑स्माद्दी॒क्षा क्रा॑मति॒ नील॑मस्य॒ हरो॒ व्ये॑-  
त्यब॑द्धं॒ मनो॑ द॒रिद्रं॒ चक्षुः॒ सूर्यो॒ ज्योति॑षा॒ꣳ  
श्रेष्ठो॒ दीक्षे॒ मा मा॑ हासी॒रित्या॑ह॒ नास्मा॑द्दी॒-  
क्षाऽप॑ क्रामति॒ नास्य॒ नीले॒न हरो॒ व्ये॑ति॒  
यद्वै दी॑क्षि॒तम॑भि॒वर्ष॑ति दि॒व्या आपोऽशा॑न्ता॒  
ओजो बलं॑ दी॒क्षाम् (२) तपो॑ऽस्य॒ नि-  
र्ध्नन्त्युन्द॒तीर्बलं॑ ध॒त्तौजो॑ धत्त॒ बलं॑ धत्त॒ मा  
मे॑ दी॒क्षां मा तपो॒ निर्व॑धि॒ष्ठेत्या॑है॒तदे॒व सर्वं॑-  
मा॒त्मन्ध॑त्ते॒ नास्यौजो॒ बलं॒ न दी॒क्षां न तपो॒  
निर्घ्न॑न्त्य॒ग्निर्वै दीक्षि॒तस्य॑ दे॒वता॒ सो॑ऽस्मा-  
दे॒तर्हि॑ ति॒र इ॑व॒ यर्हि॒ याति॒ तमी॑श्व॒र ꣳ र-  
क्षा॑ꣳसि॒ हन्तोः॑ (३) भ॒द्राद॒भि श्रेयः॒ प्रेहि॒  
बृह॒स्पतिः॑ पु॒रए॒ता ते॑ अ॒स्त्वित्या॑ह॒ ब्रह्म॒ वै  
दे॒वानां॒ बृह॒स्पति॒स्तमे॒वान्वार॑भते॒ स ए॑न॒ꣳ  
सं पा॑रय॒त्येदम॑गन्म देव॒यज॑नं पृथि॒व्या इ-  
त्या॑ह दे॒वयजन॒ꣳ ह्ये॑ष पृथि॒व्या आ॒गच्छ॑ति॒  
यो यजते॒ विश्वे॑ दे॒वा यदजु॑षन्त॒ पूर्व इत्या॑ह॒  
विश्वे॒ ह्येतद्देवा जो॒षयं॑न्तें॒ यद्ब्राह्म॒णा ऋ॑-  
क्सा॒माभ्यां॒ यजु॑षा सं॒तर॑न्त॒ इत्या॑हर्क्सा॒मा-  
भ्या॒ꣳ ह्ये॑ष यजु॑षा सं॒तर॑ति यो यज॑ते रा॒य-  
स्पोषे॑ण॒ समि॒षा म॑दे॒मेत्या॑हा॒ऽऽशिष॑मे॒वैतामा  
शा॑स्ते (४)॥

[[1481]]

प्रपा॰ १ अनु॰ १) कृष्णयजुर्वेदीयतैत्तिरीयसंहिता।  
(दीक्षितेन वक्तव्यमन्त्राणां तद्विधीनां चाभिधानम्)  
(यज॑मानो दी॒क्षा ꣳ हन्तो॑र्ब्राह्म॒णाश्चतु॑र्वि ꣳश॑तिश्च)  
इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठके प्रथमोऽनुवाक॥१॥  
-----------

(अथ द्वितीयकाण्डे प्रथमप्रपाठके प्रथमोऽनुवाकः)  
अत्र दीक्षायाः प्रथमभावित्वाद्दीक्षितेन वक्तव्या मन्त्रास्तद्विधयश्चास्य प्रथम-  
प्रपाठकस्य प्रथमानुवाके प्रतिपाद्यन्ते। तत्र दीक्षितवादं विधित्सुः प्रस्तौति-  
प्रजापतिरिति। पुरा प्रजापतिः प्रजासृष्टिं कामयमानो नियमविशेषरूपं तप एव द्विवारमनुष्ठितवान्। न तु दीक्षितवादम्। अतस्तद्विकले तपसि नीचानां सर्पाणां पक्षिणामेव सृष्टिमकरोत्, न तूत्तमानां मनुष्यादीनाम्। अग्निष्टोमोऽत्र प्रजापतेस्तपः। “अग्निष्टोमेन वै प्रजापतिः प्रजा असृजत ता अग्निष्टोमनैव पर्यगृह्णात् “ इति सप्तमकाण्डे वक्ष्यमाणत्वात्। तस्य च तपसस्तृतीये पर्याये दीक्षितवादवैकल्याभावा- न्मनुष्याद्युत्तमसृष्टिसाधनत्वं संपन्नम्।  
अथ नियमविशेषरूपतपोयुक्तस्य दीक्षितस्य दीक्षितवादं विधत्ते-  
यत्तप इति। तपःशब्देन स्नानादिनियमोऽभिधीयते। “अङ्गिरसः सुवर्गं लोकं यन्तोऽप्सु दीक्षातपसी प्रावेशयन्नप्सु स्नाति साक्षादेव दीक्षातपसी अवरुन्धे “ इत्याम्नातत्वात्। स्नानादीत्यादिशब्देन दानमनशनं वैदिकमन्त्रपाठश्चेत्येतत्त्त्रयं विवक्षितम्। “ एतत्खलु वाव तप इत्याहुर्यः स्वं ददाति ” “तपो नानशनात्परं यद्धि परं तपस्तद्दुर्धर्षम् ” “स्वाध्यायमधीते तप एव तत्तप्यते तपो हि स्वाध्यायः” इति वचनानां तत्र तत्राऽऽम्नातत्वात्। शाखान्तरे च द्वयहं नाश्नातीति दीक्षितस्यानशनं तपो विहितम्। ईदृशं तपस्तप्त्वा तन्नियमं स्वीकृत्य दीक्षितवादं वदेत्। दीक्षितेन पठितव्यो मन्त्रो दीक्षितवादस्तत्पाठेन प्रजा सृजते।  
तत्रैकं मन्त्रमुत्पाद्य तत्पाठं नैमित्तिकत्वेन विधत्ते-

[[1482]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(दीक्षितेन वक्तव्यमन्त्राणां तद्विधीनां चाभिधानम्)  
यद्वै दीक्षित इति। अमेध्यदर्शनेन दीक्षाया अपक्रमणं नाम दीक्षायां फल-राहित्यम्। किंचामेध्यं दृष्टवतोऽस्य नीलं भवति। कृष्णं पापमित्यर्थः। किंच हरो व्येति तेजो विगतं भवति। जुगप्सया शरीरस्य विक्रियमाणत्वाच्छक्तिरपगच्छतीत्यर्थः। अबद्धमित्यादिको मन्त्रः। यदेतन्मदीयं मनस्तदेतदबद्धमनियतम्। अत एव यद्धि मनसा ध्यायति तद्वाचा वदति संकल्पयति। चक्षुश्च यदीयं दरिद्रं कृपणम्। अतः समीचीनमेव प्रकाशयामीत्येतादृशं प्रभुत्वं तस्य नास्ति। अत्र चोभयत्र निमित्तं छन्दोगा उद्गीथविद्यायां देवासुरसंग्रामाख्यायिकया समामनन्ति- “अथ ह चक्षुरुद्गीथमुपासांचक्रिरे तद्धासुराः पाप्मना विविधुस्तस्मात्तेनोभयं पश्यति दर्शनीयं चादर्शनीयं च पाप्मना ह्येतद्विद्धम् ” इति। अयमेवार्थो वाजसनेयिभिरप्युद्गीथब्राह्मणे प्रपञ्चितः। अतोऽवशयोर्मनश्चक्षुषोर्शेषो हे दीक्षे त्वया न गणनीयः। दर्शनहेतुभूतानां ज्योतिषां मध्ये श्रेष्ठोऽयं सूर्यः। स एवं चक्षुर्दोषं समाधास्यतीत्यभिप्रायः। तन्मात्रप्रमादकारिणं मां हे दीक्षे मा हासीर्मा परित्यजेति मन्त्रार्थः। एतस्य मन्त्रस्य पाठेन दीक्षाऽप्यस्मात् न अपक्रामति। नीलं चास्य न भविष्यति। हरश्च न व्येति।  
वृष्टिक्लेदनं निमित्तीकृत्य मन्त्रान्तरमुत्पाद्य विनियुङ्क्ते-  
यद्वै दीक्षितमिति। दिव्या अन्तरिक्षे वर्तमाना भूमिस्पर्शरहिता या आपस्ता अशान्ताः प्रत्यवायहेतवः। अत एव स्मर्यते- “ न वर्षधारास्वाचामेत् ” इति। ताश्च दिव्या आप ओजोबलदीक्षातपांसि नाशयन्ति। रेतःपरिपाकरूपशरीरबलहेतुरष्टमो धातुरोजः। उन्दतीरित्यादिको मन्त्रः। हे आपो यूयमुन्दती संक्लेदयन्त्यो मयि शारीरबलं स्थापयत। तत्कारणीभूतमोजोऽपि स्थापयत। पुनरपीन्द्रियगतं बलं स्थापयत। मदीयां दीक्षां मां निर्वधिष्ट मा विनाशयत। तपोऽपि मदीयं मा विनाशयतेति मन्त्रार्थः। अत्र सूत्रकारेण “ स वाग्यतस्तपस्तप्यमान आस्ते ” इत्युक्त्वा बहुविधनियमानुपन्यस्यैतदुक्तम्- “अबद्धं मन इत्यमेध्यं दृष्ट्वा जपत्युन्दतीर्बलं धत्तेत्यववृष्टे ” इति।  
अध्वर्युमन्त्रकाण्डे “भद्रादभिश्रेयः” “एदमगन्म देवयजनम् ” इत्येतौ

[[1483]]

प्रपा॰ १ अनु॰ १) कृष्णयजुर्वेदीयतैत्तिरीयसंहिता।  
(दीक्षितेन वक्तव्यमन्त्राणां तद्विधीनां चाभिधानम्)  
मन्त्रावाम्नतौ। ब्राह्मणे त्वच्छिन्नं तन्तुं पृथिव्या इत्येतं पूर्वमन्त्रं व्याख्याय भद्रादभीत्या-दिकौ द्वावुपेक्षितौ। तयोर्याजमानत्वेन दीक्षितवादप्रसङ्गादुक्तावुभावत्र व्याख्यायेते। एतेनाबद्धं मन इत्यादिकौ मन्त्रौ देवीं धिय मनामह इत्यनुवाके संगताविति सूचितं भवति। भद्रादभीत्येष रथमारुह्य देवयजनमध्यवसातुं गमने विनियुक्तो मन्त्रः। एदमगन्मेति देवयजनाध्यवसाने। तयोराद्यं मन्त्रं व्याचष्टे-  
अग्निर्वा इति। यदा दीक्षितो गृहात्प्रयाणं करोति तदा तत्स्वामी वह्निः कोपेन तिरोभूत इव भवति। तेन स्वामिरहितं दीक्षितं रक्षांसि मार्गेऽन्तरा भूत्वा हन्तुमीश्वरं समर्था भवन्ति। तत्परिहाराय भद्रादभीत्यादिमन्त्रं पठेत्। हे रथ भद्रान्मदीयाद्गृहाच्छ्रे-योऽत्यन्तप्रशस्तं देवयजनस्थानमभिप्रेहि आभिमुख्येन प्रतियाहि। तव पुरतो बृहस्पतिर्गन्ताऽस्त्विति मन्त्रर्थः। देवानां मध्ये बृहस्पतेर्ब्राह्मणत्वाद्रक्षांसि शप्तुं सामर्थ्यमस्ति। तादृश्यं च बृहस्पतिं यजमानोऽनुगच्छति। स च बृहस्पतिः सम्यक्पारं नयति।  
द्वितीयमन्त्रस्य प्रथमभागार्थः प्रसिद्ध इति दर्शयति-  
एदमगन्मेति। पृथिव्याः संबन्धि यद्देवयजनं तदिदमागमन्मागताः स्म इति तस्यार्थः। स च प्रत्यक्षेण दृश्यमानत्वात्प्रसिद्धः।  
विश्वे देवा इति। तृतीयभागे यागं यागं कुर्वतो वेदत्रयापेक्षां प्रसिद्धेति दर्शयति-  
ऋक्सामभ्यामिति। सम्यग्यागस्य पारं प्राप्नोति।  
चतुर्थमागे धनपुष्ट्याऽन्नेन च संभूय हृष्टत्वप्रार्थनमाशीरित्येतद्दर्शयति-  
रायस्पोषेणेति। अस्मिन्काण्डे यदिदमनारभ्याधीतं तस्य सर्वस्य सामान्येन प्रकृतौ संबन्धः। विशेषतस्तु अबद्धमित्यादेरनुवाकसंबन्धो दर्शितः। अमेध्यदर्शनव-  
र्षणमन्त्रयोश्चाऽऽवृत्त्यभावो दैवीं धियमित्यस्मिन्नेवानुवाके विचारितः।

अत्र मीमांसा।

[[1484]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(दीक्षितेन वक्तव्यमन्त्रामां तद्विधीनां चाभिधानम्)  
तृतीयाध्यायस्य षष्ठपादे चिन्तितम्-  
प्रकृतौ विकृतौ वा स्याद्यस्य पर्णेत्यसौ विधिः।  
प्रकृतावेव वा तुल्याद्वचनादुभयोरसौ॥  
जुहूमाश्रित्य पर्णत्वविधिः प्रकृतिमात्रगः।  
चोदकेनोभयप्राप्तेर्विकृतौ विधिनाऽत्र किम्॥  
अनारभ्य श्रूयते- “यस्य पर्णमयी जुहूर्भवति न पाप ꣳ श्लोक ꣳ शृणोति ”  
इति। तत्राव्यभिचरितक्रतुसंबन्धवतीं जुहूमाश्रित्य तद्धेतुः पर्णवृक्षो वाक्येन विधीयते। या जुहूः सा पर्णमयीति वाक्यं सर्वप्रकृतिविकृत्योस्तुल्यमेव प्रवर्तते। उभयत्राऽऽश्रयभूताया जुह्वाः सद्भावात्। तस्मात्प्रकृतिविकृत्योरुभयोरप्ययं विधिरिति प्राप्ते ब्रूमः – किमयं विधिर्विकृतौ चोदकात्पूर्वं निविशते पश्चाद्वा। नाऽऽद्यः। आश्रयभूताया जुह्वाश्चोदकमन्तरेणासंभवात्। द्वितीयेऽपि पर्णत्वमपि जुह्वा सहैव चोदकेनातिदिश्यते। तत्र पुनर्विधेर्वैयर्थ्यादयं विधिः प्रकृतिमात्रगः। एवं यस्य खागिरः स्रुवो भवतीत्याद्युदाहरणीयम्। तत्रैवाष्टमपादे चिन्तितम्-  
“नाश्नाति द्वय्हमित्येतत् त्तपः कस्य तयोर्द्वयोः।  
दुःखत्वाद्भोक्तृसंस्कारादध्वर्योर्युज्यते तपः॥  
फलान्तराय पापस्य नाशकत्वेन संस्कृतिः।  
लिङ्गात्तपः स्वामिगामि संस्कारान्तरवन्मतम्”॥  
ज्योतिष्टोमे द्व्यहं नाश्नाति त्र्यहं नाश्नातीत्यादिनोक्तं तपोऽध्वर्योर्युक्तं तस्य दुःखात्मकत्वेन परिक्रीतपुरुषैः कर्तुमुचितत्वात्। दुःखत्वादेव फलमोक्तृसंस्कार- त्वाभावाद्यजमानस्य न युक्तमिति चेत्। मैवम्। भाविनः सुखरूपस्य फलस्य प्रतिबन्धकं दुःखजनकं यत्पापं तस्य नाशकत्वेन दुःखरूपस्यापि तपसः स्वामिसंस्कारत्वसंभवात्। अस्मिन्नर्थे वाक्यशेषगतं लिङ्गगं कल्पसूत्रकारेणैवोदाहृतम्-  
“यदा वै दीक्षितः कृशो भवत्यथ मेध्यो भवति, यदाऽस्मिन्नन्तर्न किंचन भवत्यथ मेध्यो भवति, यदाऽस्य कृष्णं चक्षुषोर्नश्यत्यथ मेध्या भवति, यदा वास्य त्वचाऽस्थि संधीयतेऽथ मेध्यो भवति, पीवा दीक्षते कृशो यजते यदस्थाङ्गानां

[[1485]]

प्रपा॰ १ अनु २) कृष्णयजुर्वेदीयतैत्तिरीयसंहिता।  
(सोमोपस्थानमन्त्रोत्पादनम्)  
मीयते जुहोत्येव तदिति विज्ञायते ” इति। नहि दुःखरूपं तपो विना दुःखमदं पापं नश्यति। यथा लोके पाटनमन्तरेण विषमब्रणानां नोपशान्तिस्तद्वत्। तस्माद्वपना-दिसंस्कारवत्तपोऽपि यजमानस्यैव॥

इति श्रीमत्सायणाचार्यविरचिते माधवीये वेदार्थप्रकाशे कृष्णय-  
जुर्वेदीयतैत्तिरीयसंहिताभाष्ये द्वितीयकाण्डे प्रथमप्रपाठके  
प्रथमोऽनुवाकः॥  
----------  

### ०२ 
(अथ द्वितीयाष्टके प्रथमप्रपाठके द्वितीयोऽनुवाकः)।  
ए॒ष ते॑ गाय॒त्रो भा॒ग इति॑ मे॒ सोमा॑य ब्रू-  
तादे॒ष ते त्रैष्टु॑भो॒ जाग॑तो भा॒ग इति॑ मे॒ सो-  
माय ब्रूताच्छन्दो॒माना॒ꣳ साम्रा॑ज्यं ग॒च्छे-  
ति॑ मे॒ सोमा॑य ब्रूता॒द्यो वै सोम॒ꣳराजा॑न॒ꣳ  
साम्रा॑ज्यं लो॒कं ग॑मयि॒त्वा क्री॒णाति॒ ग-  
च्छ॑ति॒ स्वाना॒ꣳ साम्रा॑ज्यं॒ छन्दा ꣳ॑सि॒ खलु॒  
वै सौम॑स्य॒ राज्ञः॒ साम्रा॑ज्यो लो॒कः पु॒र-  
स्ता॒त्सोम॑स्य क्र॒यादे॒वम॒भि म॑न्त्रयेत॒ साम्रा॑-  
ज्यमे॒व (१) ए॒नं॒ लो॒कं ग॑मयित्वा क्री॑-  
णाति॒ गच्छ॑ति॒ स्वाना ꣳ साम्रा॑ज्यं॒ यो वै  
ता॑नू॒नप्त्रस्य॑ प्रति॒ष्ठां वेद॒ प्रत्ये॒व ति॑ष्ठति ब्र-  
ह्मवा॒दिनो॑ वदंन्ति॒ न प्रा॒श्नन्ति॒ न जु॑हू॒वत्यथ॒  
क्व॑ तानून॒प्त्रं प्रति॑ तिष्ठ॒तीति॑ प्र॒जाप॑तौ॒ म-  
न॒सीति॑ ब्रूया॒त्रिरव॑ जिघ्रेत्प्र॒जाप॑तौ त्वा॒ म-  
न॑सि जुहो॒मीत्ये॒षा वै ता॑नून॒ज्रस्य॑ प्रति॒ष्ठा

[[1486]]

श्रीमत्सायणार्यविरचितभाष्यसमेता- (३ तृतीयकाण्डे-  
(सोमोपस्थानयन्त्रोत्पादनम्)  
य ए॒वं वेद॒ प्रत्ये॒व ति॑ष्ठति॒ यः (२) वा  
अध्व॒र्योः प्रति॒ष्ठां वेद॒ प्रत्ये॒व ति॑ष्ठति॒ यतो॒  
मन्ये॒तान॑भिक्रम्य होष्या॒मीति॒ तत्तिष्ठ॒न्ना  
श्रा॑वयेदे॒षा वा अ॑ध्व॒र्योः प्र॑ति॒ष्ठा य ए॒वं वेद॒  
प्रत्ये॒व ति॑ष्ठति॒ यद॑भि॒क्रम्य॑ जुहु॒यात्प्र॑ति॒ष्ठाया॑  
इया॒त्तस्मा॑त्समा॒नत्र॒ तिष्ठ॑ता होत॒व्यं॑ प्रति॑ष्ठि-  
त्यै॒ यो वा अ॑ध्व॒र्योः स्वं वेद॒ स्ववा॑ने॒व भ॑-  
वति॒ स्रुग्वा अ॑स्य॒ स्वं वा॑य॒व्य॑मस्य (३)  
स्वं च॑म॒सो॑ऽस्य॒ स्वं यद्द्वा॑य॒व्यं॑ वा चम॒सं  
वाऽन॑न्यारभ्याऽऽश्रा॒वये॒त्स्वा॒दि॑य़ा॒त्तस्मा॑दन्वा-  
रभ्या॒ऽऽश्राव्य॒ꣳ स्वादे॒व नैति॒ यो वै सोम॒म  
प्रतिष्ठाप्यस्तो॒त्रमु॑पाक॒रोत्यप्र॑तिष्ठितः॒ सोमो॒  
भव॒त्यप्र॑तिष्ठितः॒ स्तोमोऽप्र॑तिष्ठितान्यु॒क्थान्यप्र॑-  
तिष्ठितो॒ यज॑मानोऽप्र॑तिष्ठितोऽध्व॒र्युर्वा॑य॒व्यं॑  
वै सोम॑स्य प्रति॒ष्ठा च॑म॒सो॑ऽस्य प्रति॒ष्ठा  
सोमः॒ स्तोम॑स्य॒ स्तोम॑ उ॒क्थानां॒ ग्रहं वा  
गृही॒त्वा च॑म॒सं वो॒न्नी॑य स्तो॒त्रमु॒पाकु॑र्या॒त्प्र-  
त्ये॒व सोम ꣳ॑ स्था॒पय॑ति॒ प्रति॒ स्तोमं॒ प्रत्यु॒-  
क्थानि॒ प्रति॒ यज॑मान॒स्तिष्ठ॑ति॒ प्रत्य॑ध्व॒र्युः  
(४)॥  
(ए॒व ति॑ष्ठति॒ यो वा॑य॒व्य॑मस्य॒ ग्रहं॒ वैका॒न्नवि ꣳ॑ श॒तिश्व॑)।

[[1487]]

प्रपा॰ १ अनु॰ २) कृष्णयजुर्वेदीयतैत्तिरीयसंहिता।  
(सोमोपस्थानमन्त्रोत्पादनम्)  
इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठके द्वितीयोऽनुवाकः ॥२॥  
---------------------

(अथ तृतीयकाण्डे प्रथमप्रपाठके द्वितीयोऽनुवाकः)।  
आद्ये संकीर्तितौ मन्त्रौ वृष्टौ चामेध्यदर्शने।

द्वितीयानुवाके सोमोपस्थानमन्त्राश्चत्वार उत्पाद्यन्ते-  
एष त इति। हे देवतात्मक सोम राजन्नेष पुरतो दृश्यमानः क्रेतव्यो वल्लीरूपस्ते त्वदीयो भागो गायत्रः प्रातःसवने गायत्रीछन्दसा संस्कार्य इत्येतादृग्यजमानरूपस्य मे गायत्री देवता सोमाय ब्रूतात्। एवं त्रैष्टुभो माध्यंदिने सवने त्रिष्टुप्छन्दसा संस्कार्यः। अस्मिन्नेष त इति मन्त्रो नानुषज्यते। भाग इति मे सोमाय ब्रूतादित्ययमुत्तरांशोऽनुष-ज्यते। जागतस्तृतीयसवने जगतीछन्दसा संस्कार्यः। अत्रैष इत्ययं पूर्वांश एवानुषज्यते। छन्दोभिर्गायत्रीत्रिष्टुब्जगती-भिरक्षरसंख्यया मीयन्त उपमीयन्त इति चतुर्विंशचतुश्च-त्वारिंशाष्टाचत्वारिंशाख्याः स्तोमास्त्रयश्छन्दोमास्तेषां साम्राज्यं द्वादशाहादिषूत्तरक्रतुषु विद्यते तत्साम्राज्यं गच्छेत्येतद्यजमानस्य मे वचनं तेन तेन स्तोमेताऽऽराध्या देवता सोमाय राज्ञे ब्रूतात्। अत्र चतुर्विंशाख्यस्तोमरूपस्य च्छन्दोमस्य विष्टुतिः सामब्राह्मण इत्थं समाम्नाता- “अष्टाभ्यो हिं करोति स तिसृभिः स चतसृभिः स एकया। अष्टभ्यो हिं करोति स एकया स तिसृभिरित्येषा वै प्रतिष्ठा चतुर्विंशस्य विष्टुतिः” इति। अस्यायमर्थः- सामगानाधारभूतस्य तृचस्य प्रथमपर्याये प्रथमामृचं त्रिर्गायेत्। द्वितीयां चतुर्गायेत्। तृतीयां सकृद्गायेत्। द्वितीये पर्याये प्रथमां सकृद्गायेद्द्वितीयां त्रिर्गायेत्तृतीयां चतुर्गायेत्। तृतीये पर्याये प्रथमां चतुर्गायेद्द्वितीयां सकृद्गायेत्तृतीयां त्रिर्गायेत्। सेयं चतुर्विंशस्तोमसंबन्धिनी विशिष्टा स्तुतिः। अथ चतुश्चत्वारिंशस्तोम एवमाम्नायते “पञ्चदशभ्यो हिं करोति स तिसृभिः स एकादशभिः स एकया। चतुर्दशभ्यो हिं करोति स एकया स तिसृभिः स दशभिः। पञ्चदशभ्यो हिं करोति स एकादशमिः स एकया स तिसृभिरित्येषा वै

[[1488]]

श्रीमत्सायणाचार्यविराचितभाष्यसमेता- (३ तृतीयकाण्ड-  
(सोमोपस्थानमन्त्रोत्पादनम्)  
प्रतिष्ठिता चतुश्चत्वारिंशस्य विष्टुतिः” इति। प्रथमपर्याये प्रथमां त्रिर्गायेत्। द्वितीयामेकादशकृत्वो गायेत्। तृतीयां सकृद्गायेत्। द्वितीये पर्याये प्रथमां स-  
कृद्गायेद्द्वितीयां त्रिर्गायेत्तृतीयां दशकृत्वो गायेत्। तृतीये पर्याये प्रथमामेका-  
दशकृत्वो गायेद्द्वितीयां सकृद्गायेत्तृतीयां त्रिर्गायेत्। सेयं चतुश्चत्वारिंशस्तोमाख्यस्य च्छन्दोमस्य विष्टुतिः। अथाष्टाचत्वारिंशस्तोमस्य विष्टुतिरेवमाम्नायते-  
“षोडशभ्यो हिं करोति स तिसृभिः स द्वादशभिः स एकया। षोडशभ्यो हिं करोति स एकया स तिसृभिः स द्वादशभिः। षोडशभ्यो हिं करोति स द्वादशभिः स एकया स तिसृभिरित्येषा वै प्रतिष्ठिताऽष्टाचत्वारिंशस्य विष्टुतिः ” इति। प्रथमे पर्याय प्रथमां त्रिर्गायेत्। मध्यमां द्वादशकृत्वो गायेत्। उत्तमां सकृद्गायेत्। द्वितीये पर्याये प्रथमां सकृद्गायन्मध्यमां त्रिरुत्तमां द्वादशकृत्वः। तृतीये पर्याये प्रथमां द्वादशकृत्वा द्वितीयां सकृत्तृतीयां त्रिर्गायेत्। सेयमष्टाचत्वारिंशस्तामाख्यस्य च्छन्दोमस्य विष्टुतिरिति। द्वादशाहक्रतोरष्टममहश्चतुर्विंशस्तोप्रसाध्यं नवममहश्चतुश्चत्वारिंशस्तोमसाध्यं दशममहरष्टाचत्वारिंशस्तोमसाध्यम्। तस्माच्छन्दोमानां साम्राज्यं द्वादशाहाद्युत्तरक्रतुषु प्राप्यते।  
एष ते गायत्र इत्यादींश्चतुरो मन्त्रान्विनियोक्तुं प्रस्तौति-  
यो व सोभामात। यजमानः सोमदेवतारूपं राजानं साम्राज्यरूपं लोकं प्रापय्य पश्चाद्वल्लीरूपं सीमं क्रीणाति। स स्वानां मध्ये साम्राज्यं गच्छति। गायत्रीत्रिष्टुब्जगती-रूपाणि च्छन्दांसि तैरुपलक्षिताश्छन्दोमाश्च सोमस्य राज्ञः साम्राज्युक्तो लोक इत्युच्यते।  
अथ चतुरो मन्त्रान्सोमाभिमन्त्रणे विनियुङ्क्ते-  
पुरस्तदिति। एवमिति एष ते गायत्र इत्यादिभिश्चतुर्भिरित्यर्थः। प्राकरणिका-नुवाकसंबन्धस्तु पुरस्तात्सोमस्य क्रयादेव स्पष्टमवगम्यते। सोमं ते क्रीणामीति मन्त्रेण सोमक्रय आरब्धस्तत्पूर्वम ꣳ शुना ते अ ꣳ शुरित्यनुवाकस्यावसाने प्रजास्त्वामनुप्राणन्त्वित्येतदूर्ध्वमेष ते गायत्र इत्यादयश्चत्वारा मन्त्रा द्रष्ठव्याः।  
पूर्वोक्तयोरबद्धं गन उन्दतीवंलमित्वेतयोर्मन्त्रयोर्यद्यपीदृशं स्पष्टं वचनं नास्ति तथाऽपि दीक्षितस्य वाद इति वाक्येन प्रकरणप्रसिद्धं दीक्षितमनूद्य वादविधानाद्दीक्षितत्वसिद्धेरूर्ध्वभावित्वं गम्यते। दीक्षितत्वमाकूत्यै प्रयुजेऽग्नये

[[1489]]

प्रपा॰ १ अनु॰ २) कृष्णयजुर्वेदीयतैत्तिरीयसंहिता।  
(सोमोपस्थानमन्त्रोत्पादनम्)  
स्वाहेत्यनुवाके संपन्नं तदीयब्राह्मणे दीक्षितत्वावेदनस्याऽऽस्नातत्वात् “स्वाहा यज्ञं वातादारभ इत्याहायं वाव यः पवते स यज्ञस्तमेव साक्षादारभते मुष्टी करोति वाचं यच्छति यज्ञस्य धृत्या अदीक्षिष्टायं ब्राह्मण इति त्रिरुपा ꣳ श्वाह” इति। तस्माद्यज्ञं वातादारभ इत्येतस्मादुपर्यबद्धं मन उन्दतीर्बलमित्येतौ द्रष्टव्यौ। एवमुत्तरत्रापि सर्वत्रौपानुवाक्ये योजनीयम्।  
अथ तानूनप्त्रस्यावघ्राणं विधातुं प्रस्तौति-  
यो वै तानूनेति। तानूनप्त्रस्य त्वा गृह्णामीत्यादिभिर्मन्त्रैश्चमसे यदाज्यं गृह्यते तत्तानूनप्त्रं तस्य प्रतिष्ठा न ज्ञायते। सोमरसस्य तु वह्नै हुतत्वादृत्विग्भिः पतित्वाच्चास्ति प्रतिष्ठितत्वम्। तानूनष्वे तु तदुभयं नास्तीति ग्रह्मवादिभिः पृष्ठो बुद्धिमानुत्तरं ब्रूयान्मनसा प्रजापतौ स्थापनादस्ति प्रतिष्ठेति।  
इदानीं मन्त्रेणावप्राणं विधत्ते-  
त्रिरव जिघ्रेदिति। प्रजापतावित्यादिर्मन्त्रः। हे तानूनप्त्र त्वां प्रजापतौ जुहोमीत्येवं मनसि स्मरामीति शेषः। अयं च मन्त्रोऽग्नेरातिथ्यमसीत्यनुवाकस्यान्ते द्रष्टव्यः त एते पूर्वोक्ता मन्त्रा विधयश्व याजमानाः। इत ऊर्धं त्वाध्वर्यवाः। तत्राऽऽश्रावणं विधत्ते-  
यो वा अध्वर्योरिति। आश्रावणमारभ्य होमपर्यन्तमेकत्रावस्थानमध्वर्योः प्रतिष्ठा। आहवनीयसमीषादिषु होमदेशेषु मध्ये यस्माद्देशादभिक्रमणमकृत्वा यं होमं होष्यामीति मन्येत तद्धोमार्थं तस्मिन्नेव देशे तिष्ठन्नाश्रावयेत्।  
आश्रावणदेशादन्यत्र गत्वा होमं निन्दति-  
यदभिक्रम्येति। इयात्प्रच्यवेत। समानत्र समानदेशे यत्राऽऽश्रावणं तत्रवेत्यर्थः। सोऽयं विधिः सर्वाश्रावणसाधारणत्वान्सर्वत्रान्वेति। प्रयाजेषु त्वभिक्रामं जुहोतीति वाचनिकमभिक्रमणम्। आश्रावणकाले होमसाधनस्य हस्ते धारणं विधत्ते-  
यो वा अध्वर्योरिति। स्रुग्जुह्वाद्यैन्द्रवायवादिसोमरसग्रहणाधारभूतं पात्रं

[[1490]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(सोमोपस्थानमन्त्रोत्पादनम्)  
वायव्यं वायुना तस्य वृतत्वात्, मद्देवत्यान्येव वः पात्राण्युच्यन्ता इति। त स्मान्नानादेवत्यानि सन्ति वायव्यान्युच्यन्त इत्याम्नातः सोमरसोन्नयनपात्रविशेषश्चमसः। यद्यपि स्रुगप्यत्रोपन्यस्ता तथाऽपि सोमब्राह्मणशेषत्वाद्वायव्यचमसयोरेवान्वारम्भणं धारणमत्र विधीयते तेन स्रुचां धारणमप्युलक्ष्यत इति द्रष्टव्यम्। अन्वारभ्य हस्ते गृहीत्वेत्यर्थः।  
अथ प्रातःसवनादिस्तोत्राणां कालविशिष्टमुपाकरणं विधत्ते-

यो वै सोममिति। स्तोत्रस्योपाकरणप्रकारमापस्तम्बो दर्शेयति- वायुर्हिंकर्तेति प्रस्तोत्रे बर्हिर्मुष्टिं प्रयच्छति सर्वेषु पवमानेष्ववेमुपाकरणोऽसर्ज्यसर्जि वागसर्ज्यैन्द्र ꣳ सहोऽसर्ज्युपावर्तध्वमिति बर्हिर्भ्यामन्यानि पवमानेभ्यः स्तोत्राण्युपाकरोति इति। ग्रहे चमसे वा सोमरसस्य प्रक्षेपः प्रतिष्ठापनम्। तदकरणे सोमोऽप्रतिष्ठितो भवति। सोमस्याप्रतिष्ठायां स्तोमस्य प्रगीतमन्त्रसाध्याया (?) स्तुतेनाप्रतिष्ठा भवति। तदप्रतिष्ठायां स्तुतमनुशंसतीति विहितानामप्रगतिमन्त्रसाध्यस्तुतिरूपाणामुक्थशब्दाभिधेयानां शस्त्राणामप्रतिष्ठा भवति। तदप्रतिष्ठायां च यज्ञस्यासिद्धेर्यजमानोऽ–ध्वर्युश्चेत्युभावप्रतिष्ठितौ भवतः। कथं तर्ह्युक्तपरम्पराया उत्तरोत्तरप्रतिष्ठा भवतीति। तदुच्यते-यदि वायव्ये चमसे वा सोमः प्रतिष्ठितो भवति ततः स्तोत्रशस्त्रयजमानाध्वर्यू-णामुत्तरोत्तरप्रतिष्ठा। तस्माद्वायव्य ऊर्ध्वपात्रे सोमरसं गृहीत्वा वा चमसं सोमरसेन पूरयित्वा वा सूणोक्तप्रकारेण स्तोत्रमुपाकुर्यांत्। आश्विनग्रहात्पूर्वभाविष्वैन्द्रवायवादि-ग्रहेषु गृहीतेषु बहिष्पवमानस्य यदुपाकरणं तत्र चमसोन्नयनाभावाद्ग्नहणमेवोपा-करणकालस्योपलक्षणम्। तृतीयसवने पात्नीवतान्तेषु ग्रहेषु हुतेषु चमसान्पूरयित्वा यज्ञायज्ञियस्तोत्रमुपाकरोति। तत्र ग्रहग्रहणाभावाच्चमसोन्नयनमेवोपाकरणकालोपल-क्षणम्। अत एवाऽऽपस्तम्ब आह- होतृचमसमुख्यांश्चमसानुन्नयन्त ꣳ राजानमुन्नीय दशामिः कलशौ मृष्ट्वा न्युब्जति यज्ञायज्ञियस्य स्तोत्रमुपाकरोति इति। यदि तृतीयप्र-पाठकेएतद्वै सर्वमध्वर्युरुपाकुर्वन्नुद्गातृभ्य उपाकरोतीत्येष उपाकरणविधिः स्यात्तर्हि तदनुवादेनात्र कालविधिरस्तु। ग्रहचमसोन्नयनोर्ध्वकालभाविना स्तोत्रोपाकरणेन

[[1491]]

प्रपा॰ १ अनु॰ ३) कृष्णयजुर्वेदीयतैत्तिरीयसंहिता।  
(सोमक्रयणपिदाञ्जनादिविध्यभिधानम्)  
च सोमस्तोमादिपरम्परायाः प्रतिष्ठा संपद्यते। सोमं प्रतिष्ठापयतीत्यन्वयः स्तोत्र मुक्थानीत्यत्रापि तथाऽन्वेतव्यम्।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-  
दीयतैत्तिरीयसंहिताभाष्ये तृतीयकाण्डे प्रथमप्रपाठके  
द्वितीयोऽनुवाकः॥२॥  
----------

### ०३ 
(अथ तृतीयाष्टके प्रथमोप्रपाठक तृतीयोऽनुवाकः)

य॒ज्ञं वा ए॒तत्सं भ॑रन्ति॒ यत्सो॑म॒क्रय॑ण्यै  
प॒दं य॑ज्ञमुख ꣳ हवि॒र्धाने॒ यर्हि हवि॒र्धाने॒  
प्राची॑ प्रव॒र्तये॑यु॒स्तर्हि॒ तेनाक्ष॒मुपा॑ञ्ज्याद्यज्ञ  
मुख ए॒व य॒ज्ञमनु॒ सं त॑नोति॒ प्राञ्च॑म॒ग्निं प्र  
ह॑र॒न्त्युत्पत्नी॒मा न॑य॒न्त्यन्वना ꣳ॑सि॒ प्र व॑र्तय॒-  
न्त्यव॒ वा अ॑स्यै॒व धिष्णि॑यो हयिते॒ सोऽनु॑  
ध्यायति॒ स ईं॑श्व॒रो रु॒दो भू॒त्वा (१) प्र॒जां  
प॒शून्यज॑मानस्य॒ शम॑यि॒तोर्यर्हि॑ प॒शुमाप्री॑  
त॒मुद॑ञ्चं॒ नय॑न्ति॒ तर्हि॒ तस्य॑ पशु॒श्रप॑ण ꣳ ह  
रे॒त्तेनै॒वैनं॑ भा॒गिनं॑ करोति॒ यज॑मानो॒ वा  
आ॑हव॒नीयो॒ यज॑मानं॒ वा ए॒तद्वि क॑र्षन्ते॒  
यदा॑हव॒नीया॑त्पशु॒श्रप॑ण॒ꣳ हर॑न्ति॒ स वै॒व  
स्यान्नि॑र्म॒न्थ्यं॑ वा कुर्या॒द्यज॑मानस्य सात्म॒-  
त्वाय॒ यदि॑ प॒शोर॑व॒दानं॒ नश्ये॒दाज्य॑स्य प्र-  
त्याख्याय॒मव॑ द्ये॒त्सैव ततः॒ प्राय॑श्चित्ति॒र्ये प॒शुं  
बि॑मथ्नी॒रन्यस्तान्का॒मये॒ताऽऽर्ति॒मार्छेयु॒रिति॑

[[1492]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(सोमक्रयणीपदाञ्जनादिविध्यभिधानम्)  
कु॒विद॒ङ्गेति॒ नमो॑वृक्तिवत्य॒र्चाऽऽग्नी॑ध्ने जु-  
हुया॒न्नमो॑वृक्तिमे॒वै॑षां वृङ्क्ते ता॒जगार्ति॒मा-  
र्छन्ति (२)॥  
(भू॒त्वा ततः॒ षड्वि॑ꣳशतिश्च)।  
इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठके तृतीयोऽनुवाकः॥३॥  
-----------

(अथ तृतीयकाण्डे प्रथमप्रपाठके तृतीयोऽनुवाकः)।

द्वितीये स्वामिनो मन्त्राश्चाध्वर्योर्विधयः श्रुताः।

अथ तृतीये सोमक्रयणीपदाञ्जनादिविधयः श्रूयन्ते। तत्र षष्ठकाण्डे यद्विहितं पत्न्युपानक्ति पत्नी हि सर्वस्य मित्रमिति तस्मिन्हविर्धानेयोरक्षाञ्जने पूर्वं संगृह्य स्थापितस्य सोमक्रयणीपदपांसोः साधनत्वं विधत्ते-  
यज्ञं वा एतदिति। सोमक्रमण्याः षट्पदान्यनुनिष्क्रम्य सप्तमे पदे हुत्वा तेनऽऽज्येनाक्तस्य पांसोर्यत्संभरणं कृतं तद्यज्ञस्यैव संभरणं कृतं तस्य पांसोर्यज्ञो-पकारित्वात्। ये तूभे हविषोर्धारके शकटे यज्ञमुखस्थानीये प्रधानहविषः सोमस्य धारकत्वेन मुख्यत्वात्। एवं सति यदा गार्हपत्यसमीपस्थे ते उभे शकटे प्राङ्मुखे प्रवर्तयेयुस्तदा तेन पदपांसुना घृताक्तेनाक्षस्य धुरमुपाञ्ज्यात्। तथा सति हविर्धोनात्मन्येव यज्ञमुखे पदपांसुरूपे यज्ञभनु संततं कृतवान्भवति।  
अथ प्राचीनवंशस्य पश्चिमदेशस्थितात्पुरातनगार्हपत्यादग्नीषोमीयपशुश्रपणा-र्थस्याग्नेः श्रपणदेशं प्रति नयनं विधत्ते-  
प्राञ्चमग्निमिति। षष्ठकाण्डे यदाम्नातम्- “आ सोमं ददत आ प्राव्ण आ वायव्यान्या द्रोणकलशमुत्पानीमा नयन्त्यन्वना ꣳ सि प्रवर्तयति ”इति।  
यदपि सूत्रकारेणोक्तम्- “अयं नो अग्निर्वरिवः कृणोत्वित्यग्निप्रथमाः सोमप्रथमा वा प्राञ्चोऽमिप्रव्रजन्ति ”, इति, तत्र पूर्वं पश्चिमदिगवस्थिते गार्हपत्ये स्थितोऽग्निः

[[1493]]

प्रपा॰ १ अनु॰ ३) कृष्णयजुर्वेदीयतैत्तिरीयसंहिता।  
(सोमक्रयणीपदाञ्जनादिविध्यभिधानम्)  
शालामुखीये पुरातनाहवनीये प्रथर्म नीतः। अनन्तरं ततोऽपि प्राङमुखोद्धृतः। तदिदमुच्यते-प्राञ्चमग्निं प्रहरन्तीति। पश्चिमदिगवस्थितायां पत्नीशालामवस्थितां  
पत्नीमपि शालामुखीयं षुरातनाहवनीयं प्रत्युदानयन्ति। प्रतीचीनगाहंपत्यसमीपस्थितानि शकटान्यपि प्राग्देशेऽनुक्रमेण प्रवर्तितानि। यदैतत्सर्वं संपद्यते तदानीमेवास्य पुरातनगार्हपत्यस्य धिष्णियः स्थानविशेषो हीयते शून्यो भवति। स चाग्निः पुनः पुनर्मनसि चिन्तयति। चिन्तयमानश्चासौ रुद्रः क्रूरो भूत्वा यजमानस्य प्रजां पशूञ्शमयितोर्विनाशयितुं समर्थो भवति। तस्य कः प्रतीकार इति तदुच्यते-आप्रीसंज्ञकाभिः प्रयाजयाज्याभिराप्रीतं तोषितं पशुं यदोदङ्मुखं नयन्ति तदा तस्य प्रतीचीनगार्हपत्यस्य संबन्धिनं पशुश्रपकारिणमग्निं हेरत्। तेनैव हरणेनैनं प्रतीचीनगार्हपत्याग्निं भागयुक्तं करोति। ततः प्रजाद्यविनाश इति द्रष्टव्यम्-  
नन्वाहवनीयादेव पशुश्रपणमग्निं कुतो न हेरयुरित्याशङ्कय तत्र दोषं दर्शयति-  
यजमानो वा इति। आहवनीयामग्निं विकृष्य हरणे यजमानस्यायं विकर्षः स्यात्। आहवनीयस्य प्रधानत्वेन यजमानरूपत्वात्। तस्मात्पूर्वोक्तः सोऽग्निरेव वा स्यात्। अथवा निर्मथनेन लौकिकेन कंचिगदग्निं श्रपणार्थमुत्पादयेत्। एवं सति यजमानो विकर्षरहितः संपूर्णस्वरूपो भवति।  
अथ पशुप्रसङ्गेत किंचित्प्रायश्चित्तं विधत्ते-

यदि पशोरिति। प्रत्याख्याय प्रत्येकं गणयित्वा यावन्त्यवदनानि नष्टानि तावत्कृत्व आज्यमवेद्येत्सेयमवदानक्रियैव ततो दोषादविमोचनाय प्रायश्चित्तिर्भवति।

अथ प्रासङगिकं काम्यं विधत्ते

ये पशुमिति। ये वैरिण पशुमुद्दिश्य विमथ्नीरन्कलहं कुर्वीरन्नस्मदीयोऽयं पशुरिति यदि हरेयुस्तदानीमपहर्तॄन्प्रति यो यजमान आर्तिमाप्नुयुरिति कामयेत सोऽयं कुविदङ्गयृचाऽऽग्नीध्रधिष्णियस्थवन्हौ जुहुयात्। तस्या ऋचः सामर्थ्यं द्योतयितुं नमोवृक्तिवत्येत्युक्तम्। ये वर्हिषो नमोवृक्तिं न जग्मुरित्येवं नमो-

[[1494]]

श्रीमत्सायणाचार्यविरचितभाष्यसमेता- (२ द्वितीयकाण्डे-  
(पशूपाकरणमन्त्राम्नानम्)  
वृक्तिशब्दोऽस्यामस्तीति नमोवृक्तिवती। एषामपहर्तॄणां नमोवृक्तिमेव वृङ्क्ते नमस्का-र्यत्ववर्जनमव करोति। बन्धुमित्रादयः शिष्टादयोऽन्यजना अपि यथा तान्ननमस्कुर्वन्ति तथा बहिष्करोतीत्यर्थः। ते मानहानिं प्राप्तास्तदानीमेव मिगन्ते॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये तृतीयकाण्डे प्रथमप्रपाठके  
तृतीयोऽनुवाकः॥३॥  
---------

### ०४ 
(अथ तृतीयकाण्डे प्रथमप्रपाठके चतुर्थोऽनुवाकः)।  
प्र॒जाप॑ते॒र्जाय॑मानाः प्र॒जा जा॒ताश्च॒ या  
इ॒माः॒। तस्मै॒ प्रति॒ प्र वे॑दय चिकि॒त्वा ꣳ अ-  
नु॑ मन्यताम्। इ॒मं प॒शुं प॑शुपते ते अ॒द्य ब॒-  
ध्नाम्य॑ग्ने सुकृ॒तस्य॒ मध्ये॑। अनु॑ मन्यस्व  
सु॒यजा॑ यजाम॒ जुष्टं॑ दे॒वाना॑मि॒दम॑स्तु ह॒व्य-  
म्। प्र॒जा॒नन्तः॒ प्रति॑ गृह्णन्ति॒ पूर्वे॑ प्रा॒णम-  
ङ्गे॑भ्यः॒ पर्याचर॑न्तम्। सु॒व॒र्गं या॑हि प॒थिमि॑-  
र्दे॒वयानै॒रोष॑धीषु॒ प्रति॑ तिष्ठा॒ शरी॑रैः। ये-  
षा॒मीशे॑ (१) प॒शु॒पतिः॑ पशू॒नां चतु॑ष्पदा-  
म॒त च॑ द्वि॒पदा॑म्। निष्क्री॑तो॒ऽयं य॒ज्ञियं॑ भा॒-  
गमे॑तु रा॒यस्पोषा॒ यज॑मानस्य सन्तु। ये ब॒-  
ध्यमा॑न॒मनु॑ ब॒ध्यमा॑ना अ॒भ्यैक्ष॑न्त॒ मन॑सा॒  
चक्षु॑षा च। अ॒ग्निस्ता ꣳ अग्ने॒ प्र मु॑मोक्तु  
दे॒वः प्र॒जापतिः प्र॒जया॑ संविदा॒नः। य आ॑

[[1495]]

प्रपा॰ १ अनु॰ ४) कृष्णयजुर्वेदीयतैत्तिरीयसंहिता।  
(पशूपाकरणमन्त्राम्नानम्)  
र॒ण्याः प॒शवो॑ वि॒श्वरू॑पा॒ विरू॑पाः॒ सन्तो॑  
बहु॒धैक॑रूपाः। वा॒युस्ता ꣳ अ॒ग्ने प्र मु॑मोक्तु  
दे॒वः प्र॒जा॑पतिः प्र॒जया॑ संविदा॒नः। प्रमु॒ञ्च  
मानाः (२) भुव॑नस्य॒ रेतो॑ गा॒तुं ध॑त्त॒ य-  
ज॑मानाय देवाः। उ॒पाकृत ꣳ शशमा॒नं यद-  
स्था॑ज्जी॒वं दे॒वाना॒मप्ये॑तु पाथः॑। नाना॑ प्रा॒-  
णो यज॑मानस्य प॒शुना॑ य॒ज्ञो दे॒वेभिः॑ स॒ह  
देव॑या॒नः॑। जी॒वं दे॒वाना॒मप्ये॑तु॒ पाथः॑। स॒त्या  
सन्तु॒ यज॑मानस्य॒ कामाः॑। यत्प॒शुर्मा॒युम  
कृ॒तोरो॑ वा प॒द्भिरा॑ह॒ते। अ॒ग्निर्मा॒ तस्मा॒दे  
न॑सो॒ विश्वा॑न्मुञ्च॒त्व ꣳ॑हसः। शमि॑तार उ॒पे  
त॑न य॒ज्ञम् (३) दे॒वोभि॑रिन्वि॒तम्। पाशा॑-  
त्प॒शुं प्र मु॑ञ्चत ब॒न्धाद्य॒ज्ञप॑र्ति॒ परि॑। अदि॑तिः॒  
पाशं॒ प्र मुमोक्त्वे॒तं नमः॑ प॒शुभ्यः॑ पशु॒पत॑ये  
करोमि॒। अ॒रा॒ती॒यन्त॒मध॑रं कृणोमि॒ यं  
द्विष्मस्तस्मि॒न् प्रति॑ मुञ्चामि॒ पाश॑म्। त्वामु॒  
ते द॑धिरे हव्यवाह ꣳ॑ शृ॒तंक॒र्ता॑रिमु॒त यज्ञियं॑  
च। अग्ने॒ सद॑क्षः॒ सत॑नु॒र्हि भू॒त्वाऽथ॑ ह॒व्या  
जा॑तवेदो जुषस्व। जात॑वेदो व॒षया॑ गच्छ  
दे॒वान्त्व ꣳ हि होता॑ प्रथ॒मो बभू॒थ॑। घृ॒तेन॒  
त्वं त॒नुवो॑ वर्धयस्व॒ स्वाहा॑कृत ꣳ ह॒विर॑दन्तु

[[1496]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(पशूपाकरणमन्त्राम्नानम्)

दे॒वाः। स्वाहा॑ दे॒वेभ्यो॑ दे॒वेभ्यः॒ स्वाहा॑  
(४)॥

(ईशे समु॒ञ्चमा॑ना य॒ज्ञं त्व ꣳ षोडश च)।

इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठके चतुर्थोऽनुवाकः॥४॥  
-----------  
(अथ तृतीयकाण्डे प्रथमप्रपाठके चतुर्थोऽनुवाकः)  
पदाञ्जनं पशोः पाकवन्हिश्चोक्तौ तृतीयके।  
अथ चतुर्थे पशूपाकरणमन्त्रा आम्नायन्ते।  
कल्पः- “बर्हिर्भ्यां प्लक्षशाखया च पुरस्तात्प्रत्यञ्चं पशुमुपाकरोत्युपो देवा-  
न्दैवीर्विशः प्रजापतेर्जायमाना इति चैताभ्यामुपस्पृशन्” इति। प्रजापतेरित्यादिके द्वे ऋचौ। तत्रेयं प्रथमा-  
प्रजापतेरिति। याः प्रजाः इदानीं जायमाना याश्चेमाः पूर्वं जातास्ताः सर्वाः प्रजापतेरेव यत्प्रसूता अतस्तस्मै प्रजापतये प्रति प्रत्येकं रहसि गत्वा प्रवेदय हे पशो त्वदीयं वृत्तान्तं कथय। स च प्रजापतिश्चिकित्वांस्त्वदीयां स्वर्गप्राप्तिं जानन्ननुमन्यताम्। अथ द्वितीया  
इमं पशुमिति। हे पशुपतेऽग्ने यदस्मिन्दिने सुकृतस्य मध्ये सम्यगनुष्ठितस्य ज्योतिष्टोमस्य कर्मणो मध्य इमं पशुं बध्नामि अतस्त्वमनुमन्यस्व। वयं सु यजा शोभनेन यज्ञेन यजाम। इदं हव्यं देवानां जुष्टं प्रियमस्तु।  
कल्पः “प्रजानन्तः प्रतिगृह्णन्ति पूर्वं इति पञ्च हुत्वा” इति।  
तत्रेयं प्रथमा-  
प्रजानन्त इति। हे पशो पूर्वे देवास्त्वदीयं वृत्तान्तं जानन्तोऽङ्गेभ्यः परित्वदीयाव-यवेभ्य ऊर्ध्वमाचरन्तं ते त्वदीयं प्राणं प्रतिगृह्णन्ति अस्माकमधीनोऽयमिति स्त्री कुर्वन्ति। त्वं तु देवा येषु पथिषु यान्ति तैः पथिमिः स्वर्गं याहि। प्राणरूपेण स्वर्गं गत्वाऽवशिष्टः शरीरावयवैरोषधीषु प्रतितिष्ठ पुरोडाशादिबद्ध विर्भवेत्यर्थः। अथ द्वितीया-

[[1497]]

प्रपा॰ १ अनु॰ ४) कृष्णयजुर्वेदीयतैत्तिरीयसंहिता।  
(पशूपाकरणमन्त्राम्नानम्)  
येषामीश इति। पशुस्वामी रुद्रो द्विपदां चतुष्पदां च येषां पशूनामीश स्वामित्वेन वर्तते तेषां पशूनां मध्ये स्वामिनः सकाशादस्माभिर्निष्क्रीतोऽयं पशुर्यज्ञियं यज्ञयोग्यं भागमेतु भागत्वं प्राप्नोतु। यजमानस्य रायस्पोषा धनपुष्टयः सन्तु।  
अथ तृतीगा-  
ये बध्यमानमिति। अस्य पशोः पितृमातृभ्रातृसगर्भ्यसयूथ्यरूपा ये पशव एतदीयस्नेहेन स्वयमपि बध्यमानमेनं पशुमनु बध्यमानः सन्तो मनसा चक्षुषा चाभित ऐक्षन्त तान्पशूनग्निरग्रे प्रकर्षेण मोचयतु। ततः प्रजापतिर्देवः स्वकीयया प्रजया संविदान ऐकमत्यं गतस्तान्पशून्मोचयतु। अथ चतुर्थी-  
य आरण्या इति। जातिभेदौर्विश्वरूपा वर्णभेदेनोच्चनीचत्वादिभेदैश्च व हुधा विविधरूपाः सन्तोऽपिं पशुत्वेनैकरूपाः। शेषं पूर्ववत्। अथ पञ्चमी-  
प्रमुञ्चमाना इति। हे देवा भुवनस्य रेतो यागद्वारेणोत्पत्तिहेतुमिमं पशुं प्रमुञ्चमानाः प्रकर्षेण प्राणमातृपित्रादिभ्यो यज्ञार्थं मोचयन्तो यजमानस्य (नाय) गातुं धत्त स्वर्गलोकप्राप्तिं धत्त। उपाकृतमुपाकरणक्रियया संस्कृतं शशमानं हविर्भुक्षु देवेषु व्याप्रियमाणं यदस्थाद्यदङ्गजातमस्मिन्पशौ स्थितं तत्पाथोऽन्नं भूत्वा देवानां जीवमेतु जीवनार्थमुपाकरोतु। अपिशब्दाद्यजमानस्य स्वर्गं ददात्विति गम्यते। कल्पः-  
“नाना प्राणो यजमानस्य पशुनेत्यध्वर्युर्जपति” इति। पाठस्तु-  
नाना प्राण इति। यजमानस्य प्राण पशुना सह नाना पृथग्भवतु। अयमनुष्ठीय-मानो यज्ञो देवेभिर्देवनशीलैः पशुप्राणैः सह देवयानो भवतु हविर्भुजो देवान्प्रति गच्छतु। पाथः पशुरूपमन्नं देवानां जीवमप्येतु जीवनहेतुत्वं प्राप्नोतु। तेग यजमानस्य कामाः सत्याः सन्तु। कल्पः-  
“यत्पशुर्मायुमकृतेति संज्ञप्तहोमं जुहोति” इति। पाठस्तु-  
यत्पशुर्मायुमिति। अयं पशुर्मारणवेलायां मायुं दुःखहेतुकं शब्दमकुरुत। अथवा यतस्ततश्चाल्यमानैः पादैरुरस्ताडयति। तत्र यदेनो निष्पन्नं तन्मादेनसोऽ–

[[1498]]

श्रीमत्सायणाचार्यविरचितभाष्यसमेता- ( ३ तृतीयकाण्डे-  
(पशूपाकरणमन्त्राम्नानम्)  
ग्निर्मी मोचयतु। किंचान्येनापि बन्धनाद्युपद्रवेण यद्यदहो निष्पन्नं तस्मात्सर्वस्मादंहसो मां मोचयतु।  
कल्पः- “शमितार उपेतनेति वपाश्रपणीभ्यां षशुमुपेतोऽध्वर्युर्यजमानश्च” इति। पाठस्तु-  
शमितार इति हे शमितारो विशसनस्य कर्तारो देवा देवेभिरिन्वितं देवैर्व्याप्तं यज्ञमुमेतन प्राप्नुत प्रवर्तयेतेत्यर्थः। इमं पशुं पाशाब्दन्धनरज्ज्वा यज्ञे प्रमुञचत यज्ञपतिं च बन्धनजन्याद्दोषात्परिमुञ्चत। अनेन मन्त्रेणाध्वर्युयजमानौ वपाश्रपणहेतुभ्यां काष्ठनिर्मिताभ्यामेकशूलाद्विशूलाभ्यां युक्तौ सन्तौ शामित्रदेशं समागच्छतः।  
कल्पः -पशोः पाशं प्रमुञ्चत्यदितिः पाशं प्रमुमोक्त्वेतमिति॔ इति। पाठस्तु-  
अदिति पाशमिति। अतितिः पृथिवी पशोरेतं पाशं प्रमुञ्चतु। अहं च पशुभ्यः पशुपतयै च मदपराधनिवृत्त्यर्थं नमस्करोमि।  
कल्पः – “यद्यभिचेरदरातीयन्तमधरं कृणोमि यं द्विष्मस्तस्मिन्प्रतिमुञ्चामि पाश-मिति तया वृक्षं स्थाणुं स्तम्भं वाऽपिदध्यात्” इति। पाठस्तु-  
अरातीयमिति। यः पुरुषोऽस्माकमरातित्वं कर्तुमिच्छति तमध्वरं मत्तोऽवरं करोमि। यस्त्विदानीमरातित्वं नेच्छति तथाऽपि कालान्तरे तत्संभावनया वयमिदानीं तं द्विष्मः। तस्मिन्पुरुषे पाशमिमं प्रतिमुञ्चामि। जनया रशनया तं बध्नामीत्यर्थः।  
कल्पः – त्वामुदते दधिरे हव्यवाहमिति स्रुवेण वपामभिजुहोति, इति। पाठस्तु-  
त्वामु त इति। हेऽग्ने दैवेभिरिन्वितमिति पूर्वोक्ता ये देवास्ते त्वां दधिरे त्वामेव कार्यकरत्वेन निश्चितवन्तः। कीदृशं त्वां, हव्यवाहं देवनान्प्रति हविषो वोढारं शृत कर्तारमार्द्रकं हविः पक्कं कुर्वन्तम्। अपि च यज्ञियं यज्ञसंपादनार्हम्। हे

[[1499]]

प्रपा॰ १ अनु॰ ४) कृष्णयजुर्वेदीयतौत्तिरीयसंहिता।  
(पशूपाकरणमन्त्राम्नानम्)  
जातवेदो हि यस्मात्त्वं सतर्नुदृढशरीरो भूत्वा सदक्षः सोत्साहोऽथ तस्मात्कारणाद्धवा जुषस्व हवींषि वोढुं प्रीतियुस्त्रो भव।  
कल्पः-“ जातवेदो वपया गच्छ देवानिति वषट्कृते हुत्वा “इति।  
पाठस्तु-  
जातवेद इति। हे जातवेदस्त्वं वपया सह देवान्गच्छ। हि यस्मात्तवं प्रथमो होता बभूथ मनुष्यहोतुः पूर्वभावी बभूविथ तस्मात्त्वं घृतेन देवानां तनूर्वर्धयस्व। ते च देवाः स्वाहाकारेण समर्पितमिदं हविर्भक्षयन्तु।  
कल्पः- “स्वाहा देवेभ्य इति पूर्वं परिवप्यं हुत्वा” इति “देवभ्यः स्वाहेत्युत्तरं परिवप्यं हुत्वा” इति च। पाठस्तु-  
स्वाहा देवेभ्य इति। ये देवाः पुरस्तात्स्वाहाकारास्तेभ्य इदमाज्यं वपाहोमात्पूर्वं स्वाहाकृतनस्तु। तस्य च होमस्य वपाहोमाङ्गत्वाद्वप्यत्वम्। ये तु देवा उपरिष्टात्स्वाहा-कारास्तेभ्यो वपाहोमादूर्ध्वमिदमाज्यं हुतमस्तु। वपाया उभयपार्श्वस्थितानां स्वाहाकारेण वपासामिप्यविच्छेदो मा भूदिति। स्वाहाकारस्य पुरस्तादुपरिष्टाच्च प्रयोगः। अत्र विनियोगसंग्रहः-  
प्रजापतेरिति द्वाभ्यां स्यादुपाकरणं पशोः।  
प्रजा पञ्च जुहोत्यग्नौ नाना तन्नयने जपेत्॥  
यत्पशुर्मृतहोमः स्याच्छमिता गच्छतः पशुम्।  
अध्वर्युयजमानौ द्वावपि पाशप्रयोचनम्॥  
अरा वृक्षादिषु ज्ञेयं त्वां जुहोति वपोपरि।  
जा वपाहुरिरेतस्याः स्वाहा इत्यभितो हुतिः॥  
अनुवाके चतुर्थेऽस्मिन्मन्त्राः षोडश वर्णिताः॥  
अत्र मीमांसा।  
नवमाध्यायस्य तृतीयपादे चिन्तितम्-  
पाशं पाशान्द्वयोः पश्वारेको मन्त्रोऽथवा द्वयम्।  
* एकत्वे च द्वयत्वे किमेकस्योहोऽथवा द्वयोः॥  
एकेनैव कृतार्थत्वादेको मन्त्रस्तदाऽपि च।  
अविकारेण बह्वर्थ X एकार्थासमवायतः॥  
________________________________________________________________________  
* एकैकत्व इति न्यायमालापाठः। X एकार्थः समवायत इति न्यायमालापाठः।

[[1500]]

श्रीमत्सायणाचार्यविरचितभाष्यसमेता- (२ तृतीयकाण्डे-  
(पशूपाकरणमन्त्राम्नानम्)

प्राकृतत्वादुभावूह्यावे (ह्य ए) कार्थोऽत्र विवक्षया।  
बह्वर्थोऽप्यूहनीयोऽत्र द्वयोः शक्तेरक्लृप्तितः॥

ज्योतिष्टोमेऽग्नीषोमीयपशावेकमचनान्तबहुवचनान्तौ द्वौ पाशमन्त्रौ भिन्नयोः शाखयोराम्नतौ “अदितिः पाशं प्रमुमोक्त्वेतम्” इत्येकत्र। “पाशान्प्रमुमोक्त्वेतान्” इत्यपरत्र। तावुभौ पशुद्वयोपेतायां विकृतौ चोदकेनातिदिष्टौ सा च विकृतिरेवमाम्नायते- “मैत्र ꣳ श्वेतमालमेत वारुणं कृष्णमपां चौषधीनां च संधावन्नकामः” इति। तत्रैकेनैव मन्त्रेण चरितार्थत्वान्न द्वयोरतिदेश इत्याद्यः पक्षः। तदाऽप्यविकृतस्य प्रयोक्तुं शक्यत्वाद्बहुवचनान्तो मन्त्रो युक्तः। प्रकृतावेकस्मिन्पशावसमवेतार्थतया बहुवचनस्य विकृतावनूहनीयत्वादित्येकः पक्षः। तादृग्वहुवचनोपेतत्वादेव मन्त्रोऽप्यसावसमवेतार्थः प्रकृतौ भवति। एकवचनान्तस्तु मन्त्रः प्रकृतौ समवेतार्थत्वाद्विकृतावतिदिश्यताम्। स च द्विवचनान्तत्वेनोहनीय इति पक्षान्तरम्। प्रकृतौ विद्यमानयोरुभयोर्मन्त्रयोर्विकृतावतिदेशस्य वारयितुमशक्यत्वादेकमम्त्रपक्षस्यावा-न्तरत्वेनोपन्यस्तावुभावपि पक्षावयुक्तौ। मन्त्र द्वयातिदेशपक्षे त्वेकवचनान्तः प्रकृतौ समवेतार्थतया विकृतावूहनीयः। बहुवचनान्तो यथास्थित एव पठनीय इति पूर्वपक्षः। लोके वेदे वा बहुवचनस्य द्वयोरर्थयोरक्लॄप्तशक्तित्वाद्द्विवचनान्ततया सोऽष्यूहनीय इति सिद्धान्तः। तत्रैवान्यच्चिन्तितम्-

उत्कृष्टव्यो न वा मन्त्रो बह्वर्थोऽसंगतत्वतः।  
उत्कृर्षो न विकल्पोऽसौ गुणे त्वन्याय्यकल्पना॥  
योऽयं पूर्वत्रोदाहृतो बहुवचनान्चः पाशमन्त्रस्तस्य प्रकरणादुत्कर्षौ बहुपाशयुक्तेषु पशुगणेषु कर्तव्यः। कुतः। एकस्मिन्पशौ प्रकृते तस्यानन्वितत्वादिति चेत्। नासावुत्क्रष्टव्यः किंत्वेकवचनान्तेन मन्त्रेण सह विकल्पनीयः। न हि पाशानित्यत्र प्रधानस्यांशस्यानन्वितत्वमस्ति । प्रातिपदिकविभक्त्योः प्रातिपदिकं

[[1501]]

प्रपा १ अनु॰ ५) कृष्णयजुर्वेदीयतैत्तिरीयसंहिता।  
(पशूपाकरणाहिमन्त्रब्राह्मणम्)  
प्रधानं धर्मिवाचकत्वात्। विभक्तिस्तु कर्मत्वकरणत्वादिधर्मवाचकत्वाद्गुणभूता। तथा विभक्तिवचनयोर्विभक्तेः कर्मादिकारकवाचित्वाप्राधान्यं वचनस्य कारकगतसंख्या-भिधायित्वाद्गुणत्वम्। तथा सति बहुवचनान्तपाशशब्दे प्रातिपदिकं कर्मकारकविभ-क्तिश्चैकस्मिन्नपि पाशे संगच्छेते। गुणभूते तु बहुवचने लक्षणा वृत्तिः कल्पनीया, पाशावयवगतं बहुत्वं लक्ष्यत इति। तस्माद्गुणभूतं वचनमात्रमनुसृत्य कृत्स्नस्य मन्त्रस्य प्रकरणपाठो न बाधनीयः, किंतु प्रधानानुसारेण मन्त्रयोः समानबलत्वाद्विकल्पः कर्तव्यः॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-  
र्वेदीयतैत्तिरीयसंहिताभाष्ये तृतीयकाण्डे प्रथमप्रपाठके  
चतुर्थोऽनुवाकः॥४॥  
--------

### ०५ 
(अथ तृतीयकाण्डे प्रथमप्रपाठके पञ्चमोऽनुवाकः)।  
प्रा॒जा॒प॒त्या वै ष॒शव॒स्तेषा॑ꣳ रु॒द्रोऽधि॑पति॒र्य-  
दे॒ताभ्या॑मुपाक॒रोति॒ ताभ्या॑मे॒वैनं॑ प्रति॒प्रो-  
च्याऽऽल॑भत आ॒त्मनोऽना॑व्रस्काय॒ द्वाभ्या॑-  
मु॑पाकरो॑ति द्वि॒षाद्यज॑मानः॒ प्रति॑ष्ठित्या उ-  
षा॒कृत्य॒ पञ्च॑ जुहोति॒ पाङ्क्ताः॑ प॒शवः॑ प॒शू-  
ने॒वाव॑ रुन्धे मृ॒त्यवे॒ वा ए॒ष नी॑यते॒ यत्प॒शु-  
स्तं यद॑न्वा॒रभे॑त प्र॒मायु॑को॒ यज॑मानः स्या॒-  
न्नाना॑ प्रा॒णो यज॑मानस्य प॒शुनेत्या॑ह॒ व्या-  
वृ॑त्त्यै (१) यत्प॒शुर्मा॒युमकृ॒तेति॑ जुहोति॒  
शान्त्यै॒ शमि॑तार उ॒पेत॒नेत्या॑ह यथाय॒जु॒रेवै-  
तद्व॒पायां॒ वा आ॑ह्रि॒यमा॑णायाम॒ग्नेर्मेधोऽप॑  
क्रामति॒ त्वामु ते द॑धिरे हव्य॒वाह॒मिति॑ व॒-

[[1502]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(पशूपाकरणादिमन्त्राब्राह्मणम्)  
पाम॒भि जु॑होत्य॒ग्नेरे॒व मेध॒मव॑ रुन्धे॒ऽथो॑ शृ-  
तत्वाय॑ पु॒रस्ता॑त्स्वाहाकृतयो॒ वा अ॒न्ये दे॒वा  
उ॒परि॑ष्टात्स्वाहाकृतयो॒ऽन्ये स्वाहा॑ दे॒वेभ्यो॑  
दे॒वेभ्यः॒ स्वाहेत्या॒भितो॑ व॒पां जु॑होति॒ ताने॒वो-  
भया॑न्प्री॒णाति (२)॥  
(व्यावृ॑त्त्या अ॒भितो॑ व॒पां पञ्च॑ च)।  
इति कृष्णयजुर्वेदीयतैत्तरीयसंहितायां तृतीयाष्टके  
प्रथमप्रपाठके पञ्चमोऽनुवाकः॥५॥  
--------

(अथ तृतीयकाण्डे प्रथमप्रपाठके पञ्चमोऽनुवाकः)  
चतुर्थे वर्णिता मन्त्राः पशूपाकरणादिगाः।

अथ पञ्चमे तेषां मन्त्राणां ब्राह्मणमभिधीयते।  
प्राजापत्या इति। प्रजापतिः पशूनां जनकः। अग्निश्च रुद्रशब्दाभिधेयस्तेषां स्वाम्यतस्तदुभयप्रतिपादकाभ्यां प्रजापतेर्जायमाना इमं पशुमित्येताभ्यां मन्त्राभ्या मुपाकुर्यात् तथा सति ताभ्यां देवाभ्यां प्रतिप्रोच्यायं षशुमालब्धवान्भवति। तच्च कथनं स्वस्यानपराधत्वाय भवति। मन्त्रद्वित्वं प्रशंसति-  
द्वाभ्यामुपेति। उपाकरणादूर्ध्वं प्रजानन्त इत्यादिभिः पञ्चभिर्मन्त्रैर्होमं विधत्ते-  
उपाकृत्येति। पुच्छसहितेषु पादेषु पञ्चसंख्यायोगात्पशूनां पाङ्कत्वम्।  
संज्ञपनाय पशुनयनकालेऽध्वर्योर्जपमन्त्रस्य नानाशब्दस्य तात्पर्यं दर्शयति-  
मृत्यवे वा इति। पशोः पृष्ठतो हस्तेन स्पर्शोऽन्वारम्भः। व्यावृत्तिवाचकस्य नानाशब्दस्य प्रयोगो यजमानप्राणस्व म्रियमाणात्पशोर्व्यावृत्त्यै भवति।

[[1503]]

प्रपा॰ १ अनु॰ ६) कृष्णयजुर्वेदीयतैत्तिरीयसंहिता।  
(अभिमर्शनविधीनां मन्त्रविशेषाणां चाभिधानम्)  
संज्ञप्तहोमं विधत्ते-  
यत्पशुरिति। अंहसो मुञ्चत्वित्पनया मन्त्रयतया प्रार्थनया पापस्य शान्तिर्भवति।  
अध्वर्युयजमानयोर्वमाश्रपणीव्यवधानेन पशुप्राप्तिमन्त्रस्य स्पष्टार्थतां दर्शयति-  
शमितार इति। यद्यप्यसौ मन्त्रः पादबद्धत्वादृगेव तथाऽपि यजुर्वेदाम्ना तत्वात्तत्कर्मणि विनियोज्यमानत्वाद्वा यजुरित्युच्यते।  
वपाया उपरि होमं विधत्ते-  
वपायां वा इति। भदा वपा होतुमाह्नियते तदानीमग्नेः सकाशाद्यज्ञोऽपक्रामति। तस्य च यज्ञस्यानेन होमेनापक्रमणं निवारितं भवति। अत एव मन्त्र दधिर इति प्रयुज्यते। अग्निं यज्ञस्य धारकं कृतवन्त इत्युक्तं भवति। किंच शृतं कर्तारमिति विशेषितत्वादयं होमो वपायाः पक्वत्वाय संपद्यते।  
परिवप्यहोमौ विधत्ते-  
पुरस्तादिति। वपासामीप्यं वाञ्छतां स्वाहाकारव्यवधानाद्बिभ्यतामुभयविधानां देवानां प्रीत्यै स्वाहाशब्दस्य मन्त्रयोर्व्यत्यासेन प्रयोग इत्यर्थः॥

इति श्रीमत्सायणाचार्येविरचिते माधवीये वेदार्थप्रकाशे कृष्णयजुर्वे-  
दीयतैत्तिरीयसंहिताभाष्ये तृतीयकाण्डे प्रथमप्रपाठके  
पञ्चमोऽनुवाकः॥५॥  
------  

### ०६ 
(अथ तृतीयाष्टके प्रथमप्रपाठके षष्ठोऽनुवाकः)  
यो वा अय॑थादेवतं य॒ज्ञमु॑प॒चर॒त्या दे॒व  
ता॑भ्यो वृश्च्यते॒ पापी॑यान्भवति॒ यो य॑थादे-  
व॒तं न दे॒वता॑भ्य॒ आ वृ॑श्च्यते॒ वसी॑यान्भव-  
त्याग्ने॒य्यर्चाऽऽग्नी॑घ्रम॒भि भृ॑शेद्वैष्ण॒व्या ह॑वि॒-  
र्धानमाग्ने॒य्या स्रुचो॑ वाय॒व्य॑या वाय॒व्या॑न्यै-

[[1504]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(अभिमर्शनविधींनां मन्त्रविशेषाणां चाभिघानम्)  
न्द्रि॒या सदो॑ यथादेव॒तमे॒व य॒ज्ञमुप॑ चरति॒  
न दे॒वता॑भ्य॒ आ वृ॑श्च्यते॒ वसीया॑न्भवति  
यु॒नज्मि॑ ते पृथि॒वीं ज्योतिषा स॒ह यु॒नज्मि॑  
वा॒युम॒न्तरि॑क्षेण (१) ते॒ स॒ह यु॒नज्मि॒ वा  
च ꣳ॑ स॒ह सूर्ये॑ण ते यु॒नज्मि॑ ति॒स्रो वि॒पृचः॒  
सूर्य॑स्य ते। अ॒ग्निर्दे॒वता॑ गाय॒त्री छन्द॑ उ-  
पा॒ꣳशोः पात्र॑मसि॒ सोमो॑ दे॒वता॑ त्रि॒ष्टुप्छ-  
छन्दा॑ऽन्तर्या॒मस्य॒ पात्र॑म॒सीन्द्रो॑ दे॒वता॒ जग॑ती॒  
छन्द॑ इन्द्रवायु॒वो पात्र॑मसि॒ बृहस्पति॑दर्वे॒ता॑-  
ऽनु॒ष्टुष्छन्दो॑ मि॒त्रावरु॑णयोः॒ पात्र॑मस्य॒श्वि-  
नौ॑ दे॒वता॑ बृह॒ती (२) छन्दः॑ शु॒क्रस्य॒  
पात्र॑मसि च॒न्दमा॑ दे॒वता॑ स॒तो बृ॑हती॒ छन्दो॑  
म॒न्थिनः॒ पात्र॑मसि॒ विश्वे॑ दे॒वा दे॒वतो॒ष्णिहा॒  
छन्दः॑ आग्रय॒णस्य॒ पात्र॑म॒सीन्द्रो॑ दे॒वता॑ क॒-  
कुच्छन्द॑ उ॒क्थानां॒ पात्रमसि पृथि॒वी दे॒वता॑  
वि॒राट्छन्दो॑ ध्रु॒वस्य॒ पात्र॑मसि (३)।

(अ॒न्तारिक्षे॑ण बृह॒ती त्रय॑स्रि ꣳ शच्च)।

इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठके षष्ठोऽनुवाकः॥ ६॥  
------------

(अथ तृतीयकाण्डे प्रथमप्रपाठके षष्ठोऽनुवाकः)।  
पूर्वानुवाकमन्त्राणां पञ्चमे ब्राह्मणं श्रुतम्।

[[1505]]

प्रपा॰ १ अनु॰ ६) कृष्णयजुर्वेदीयतैत्तिरीयसंहिता।  
(अभिमर्शनविधीनां मन्त्रविशेषाणां चाभिघानम्)

अथ षष्ठेऽभिमर्शनविधयो मन्त्रविशेषाश्च केचिदाम्नायन्ते।  
तत्र सुत्यादिनगतप्रयोगारम्भेऽमिमर्शनं विधत्ते-  
यो वा इति। आग्नीध्रहविर्धानादीनां मध्ये यस्य या देवता तां देवतामभिक्रम्य तस्योपचारे सति देवताभ्योऽवच्छिद्यते दरिद्रश्च भवति। अतस्तत्तद्देवताप्रतिपादक-मन्त्रैरेव तस्य तस्याभिमर्शने सति नोक्तदोषो भवति। तांश्च मन्त्रविशेषानापस्तम्ब उदाजहार- “महारात्रे बुद्ध्वाऽग्ने नयेत्याग्नीध्रमभिमृशतीदं विष्णुर्विचक्रम इति हविर्धानमग्न आयू ꣳ षि पवस इति स्रुच आ वायो भूप शुचिपा इति वायव्यान्याघा ये अग्निमिन्धत इति सदः” इति। तेषु चत्वारो मन्त्राः प्रथमकाण्ड एवाऽऽम्नाता व्याख्याताश्च। आधा ये अग्निमिति मन्त्रस्तु ब्राह्मणग्रन्थे द्वितीयकाण्डस्य चतुर्थप्रपाठके वृषासो अ ꣳ शुरित्यस्मिन्ननुवाक आम्नास्यमानत्वात्तत्रैव व्याख्यास्यते।  
युनज्मि त इति। कल्पः- “युनज्मि ते पृथिवीं ज्योतिषा सहेति दक्षिणस्य हविर्धा-नस्याधस्तात्पश्चादक्षँ द्रोणकलशं सदशापवित्रं युनज्मि वायुमन्तरिक्षेण ते सहेत्युत्तरस्य हविर्धानस्योपरिष्टान्नीड जाधवनीयं युनज्मि वाच ꣳ सह सूर्येण त इति प्रधृरे पूतभुतम्” इति।  
अत्र सर्वत्र प्रयुनक्तीति पदमनुवर्तते। हे द्रोणकलश ते तव स्वरूपभूतां पृथिवीं ज्योतिषाऽग्निना सहैतस्मिन्स्थाने युनज्मि सादयामि। हे आधवनीय ते स्वरूपभूतं वायुं तदाधारेणान्तरिक्षेण सहास्मिन्स्थाने युनज्मि। उच्यते नानाविधैर्मन्त्रैः प्रतिपाद्यत इति द्युलोको वाक्। हे पूतभृत्तव स्वरूपभूतां वाचं सूर्येण द्युलोकस्थेन सहास्मिन्स्थाने युनज्मि।  
युनज्मीति। कल्पः- “युनज्मि तिस्रो विपृचः सूर्यस्य त इति स्रुचसन्ना अभिमन्त्रयते” इति।  
जुहूषभृद्ध्रुवाख्यास्तिस्रो याः स्रुचस्ता विपृचः परस्परसंपर्करहिता यथा भवन्ति तथा सूर्यस्य तव प्रकाशेन परीक्ष्य युनज्मि।

[[1506]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(अभिमर्शनविधीनां मन्त्रविशेषाणां चाभिधानम्)  
अग्निर्देवतेति। कल्पः- “अथैतानि वायव्यान्याभिमृशत्यग्निर्देवता गायत्री छन्द उपा ꣳ शोः पात्रमसीति दशभिर्दश” इति।  
हे ऊर्ध्वपात्राग्निर्देवता त्वां रक्षतु। गायत्री छऩ्दस्त्वां रक्षतु। त्वमुपाशुनामकस्य सोमरसग्रहणस्य पात्रमसि। एवमुत्तरेषु नवसुं मन्त्रेषु योज्यम।  
तेषां पाठस्तु-  
सोमो देवतेति। इन्द्रवायुवोरित्यादिभिर्देवतावाचकैः शब्दैस्तदीयं सोमरस ग्रहणमुपलक्ष्यते (*आग्रयणादिषु हे स्थालीति संबोधनीयम्। शस्त्रवाचके नोवथानामिति शब्देन तत्तच्छस्त्रसंबन्धिसोयरसंग्रहणमुपलक्ष्यते)। आस्मिन्ननुवाके प्रोक्ताः सर्वे मन्त्रा हृदे त्वा मनसे त्वेत्यनुवाकात्प्रागवे द्रष्टव्याः।  
अत्र विनियोगसंग्रहः-  
“आग्नेय्यग्ने नयेतीदं विष्णुरित्येव वैष्णवी।  
अग्न आयूंषि चाऽऽग्नेयी आ वायो इति वायवी॥  
आघा ये अग्निमैन्द्री स्याद्युनज्मीति त्रिभिः क्रमात्।  
साद्यन्ते द्रोणकलशाधवनीयौ च पूतभृत्॥  
युनेति मन्त्रणं कुर्यात्सवनीयस्रुवस्रुचाम्।  
अग्निरित्यादिदशभिर्ग्रहपात्राणि संस्पृशेत्॥  
षष्ठानुवाके संप्रोक्ता मन्त्रा एकोनविंशतिः”। ( इति)।  
अत्र मीमांसा।

तृतीयाध्यायस्य द्वितीयपादे चिन्तितम् —  
आग्नेय्याऽऽग्नोध्ररमित्यग्निदेवताका ऋचोऽखिलाः।  
उपस्थाने प्रयोक्तव्याः प्रकृता एवं ता उत॥  
साधारण्येन शब्दोक्तेः सर्वाभिस्तदुपस्थितिः।  
विशेष (ये) विधिसंक्रान्त्या प्रकृताभिरितीष्यताम्॥  
________________________________________________________________________  
*धनुश्चिन्हान्तर्गतं ख. पुस्तक एव।

[[1507]]

प्रपा॰ १ अनु॰ ७) कृष्णयजुर्वेदीयतैत्तिरीयसंहिता।  
(परस्परमात्सर्यप्रवृत्तयजमानयौर्नैमित्तिकप्रयोगाभिधानम्)  
ज्योतिष्टोमे श्रूयते- “आग्नेय्याऽऽग्नीध्रमुपतिष्ठते” इति। तत्राऽऽग्नीध्रनामकस्य मण्डपस्य यदुपस्थानं तद्यया कयाचिद्दाशतयीगतयाऽऽग्निदेवतया संबन्धिन्या कर्तव्यम्। अग्निर्देवता यस्या ऋचः साऽऽग्नेयीतिसाधारणाक्तोवृग्विशेषस्याप्रपीतेरिति चेन्मैवम्। ऋतुप्रकरणपठितानामाग्नेयीनामृचां ऋतुप्रयुक्तव्यापारसाधनत्वं प्रकरणादेव। कोऽसौ व्यापार इति विशेषबुभुत्सायामाग्नीधोपस्थानरूपोऽयमिति बोधयन्नयं विधिर्विशेषमात्रं (त्रे) संक्रामतीति लाघवम्। अपकृतानां तु ऋतुप्रयुक्तव्यापाराग्नेयीभिस्तदुपस्थानम्। एवमैन्द्रया सदो वैष्णव्या हविर्धानमित्यत्र सदोहविर्धाननामकयोर्मण्डपयोरुपस्थाने प्रकृतानायेवैन्द्रीणां वैष्णवीनां च प्रयोग इति द्रष्टव्यम्॥

इति श्रीमत्सायणाचार्यविरचिते माधवीये वेदार्थप्रकाशे कृष्णय-  
जुर्वेदीयतैत्तिरीयसंहिताभाष्ये तृतीयकाण्डे प्रथमप्रपाठके  
षष्ठोऽनुवाकः॥ ६॥  
---------  

### ०७ 
(अथ तृतीयाष्टके प्रथमप्रपाठके सप्तमोऽनुवाकः)  
इ॒ष्टर्गो॒ वा अ॑ध्व॒र्युर्यज॑मानस्ये॒ष्टर्गः॒ खलु॒ वै  
पूर्वो॒ऽर्ष्टुः क्षी॑यत आस॒न्या॑न्मा॒ मन्त्रा॑त्पाहि॒  
कस्या॑श्चिद॒भिश॑स्त्या॒ इति॑ पु॒रा प्रातरनुवा॒-  
काज्जु॑हुयादा॒त्मन॑ ए॒व तद॑ध्व॒र्यः पु॒रस्ता॒च्छ-  
र्म॑ नह्य॒तेऽना॑र्त्यै संवे॒शाय॑ त्वोपेवे॒शाय॑ त्वा-  
गायत्रि॒यास्रि॒ष्टुभो॒ जग॑त्या अ॒भिभू॑त्यै॒ स्वा-  
हा॒ प्राणा॑पानौ मृत्योर्मा॑ पातं॒ प्राणा॑पानौ॒ मा  
मा॑ हासिष्टं दे॒वता॑सु वा ए॒ते प्रा॑णापा॒नयोः॑

[[1508]]

श्रीमत्सायणाचार्यविरचितभाष्यसमेता- (३तृतीयकाण्डे-  
(परस्परमात्सर्यप्रवृत्तयजमानयोर्नैमित्तिकप्रयोगाभिधानम्)  
(१)व्याय॑च्छन्ते॒ येषा॒ꣳ सोमः॑ समृ॒च्छते॑  
संवेशा॒य॑ त्वोपवे॒शाय॒ त्वेत्या॑ह॒ छन्दा॑ꣳसि॒  
वै संवे॒श उ॑पवे॒शश्छन्दो॑भिरे॒वास्य॒ छन्दा ꣳ॑ सि  
वृङ्क्ते॒ प्रेतिव॒न्त्याज्या॑नि भवन्त्या॒भिजि॑त्यै म॒रु-  
त्व॑तीः प्रति॒पदो॒ विजि॑त्या उ॒भे बृ॑हद्रथंत॒रे  
भ॑वत इ॒यं वाव रथंत॒रम॒सौ बृ॒हदा॒भ्यामे॒वैन॑-  
म॒न्तरे॑त्य॒द्य वाव र॑थंत॒र ꣳ श्वो बृ॒हदा॒भ्यामे॒वैन॑-  
दे॒वैन॑म॒न्तरे॑ति भू॒तम् (२) वाव र॑थंत॒रं  
भ॑विष्यद्बृ॒हद्भूताच्चैवैनं॑ भविष्य॒तश्चा॒न्तरे॑ति॒  
परि॑मि॒तं वाव र॑थंत॒रमपरिमितं बृ॒हत्प-  
रि॑मिताच्चै॒वैन॒मप॑रिमिताच्चा॒न्तरे॑ति वि-  
श्वामित्रजमद॒ग्नी वसि॑ष्ठेनास्पर्धेता॒ꣳ स ए॒त-  
ज्ज॒मद॑ग्निर्विह॒व्य॑मपश्य॒त्तेन॒ वै स वसि॑ष्ठस्ये-  
न्द्रि॒यं वी॒र्य॑मवृङ्क्त॒ यद्वि॑ह॒व्य॑ꣳ श॒स्यत॑ इ-  
न्द्रि॒यमे॒व तद्वी॒र्यं॑ यज॑मानो॒ भ्रातृव्यस्य वृ-  
ङ्क्ते॒ यस्य॒ भूया ꣳ॑सो यज्ञक्र॒तव॒ इत्याहु॒ स  
दे॒वता॑ वृङ्क्त॒ इति॒ यद्य॑ग्निष्टो॒मः सोमः॑ प॒र-  
स्ता॒त्स्यादुक्थ्यं॑ कुर्वीत॒ यद्युक्थ्यः॑ स्याद॑ति-  
रा॒त्रं कुर्वीत यज्ञक्र॒तुभि॑रे॒वास्य॑ दे॒वता वृ-  
ङ्क्ते॒ वसीयान्भवति (३)॥

(प्रा॒णा॒पा॒नयो॑र्॒भूतं वृ॑ङ्क्ते॒ऽष्टावि॑ꣳशतिश्च)।

[[1509]]

प्रपा॰ १ अनु . ७ ) कृष्णयजुर्वेदीयतैत्तिरीयसंहिता।  
(परस्परमात्सर्यप्रवृत्तयजमांनयोर्नैमित्तिकप्रयोगाभिधानम्)  
इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठके सप्तमोऽनुवाकः॥७॥  
--------

(अथ तृतीयकाण्डे प्रथमप्रपाठके सप्तमोऽनुवाकः)  
आग्नीध्रस्पर्शनाद्यर्था मन्त्राः षष्ठ उदीरिताः।  
अथ सप्तमे परस्परमात्सर्येण प्रवृत्तयोर्यजमानयोः कश्चिननैमित्तिकः प्रयोगो वक्तव्यः। तत्राऽऽदौ तावदेकं नित्यप्रयोगं विधत्ते-  
इष्टर्गो वा इति। इष्टं कायमृच्छति प्रमादालस्यादिना विनाशयतीतीष्टर्गोऽ–ध्वर्युर्यजमानस्येष्टर्यो वै यागविधानेषु प्रमादादेर्निवारयितुमशक्यत्वात्तादृशोऽध्वर्युर-र्ष्टुर्यज्ञविनाशेनाऽऽर्तिं गच्छतो यजमानात्पूर्वः क्षीयते स्वयं प्रथमत एव विनश्यति। तस्य स्वविनाशस्य परिहारागाऽऽसन्यादित्यादिमन्त्रेण होतृसंबन्धिनः प्रातरनुवाक-पाठात्पुराऽऽज्यमध्वर्युराग्नीध्रे जुहुयात्। तेन होमेनाध्वर्युरात्मार्थं प्रथमं शर्म नह्यते सुखं बध्नाति। तच्च यजमानस्यानार्त्यै संपद्यते। मन्त्रस्यायमर्थः- आसन्याद्वैरिणामास्ये भवान्मन्त्रादभिचाररूपान्मां पाहि हे देव मां पालय। तथा कस्याश्चिदभिशस्त्याः सर्वस्मादप्यपवादान्मां पाहीति।  
मात्सर्येण सोमयागं कुर्वतोर्द्वयोर्यजमानयोरासन्यमन्त्रस्थाने मन्त्रान्तराणि पञ्च दर्शयति।  
संवेशायेति। संवेशः शयनम्। उपवेश आसनम्। मम विश्रम्भेण तदुभयसिद्ध-यर्थं गायत्र्या (अ) भिभूत्यै गायत्रीकर्तृकवैर्यभिभवार्थं च हेऽग्ने त्वां प्रति स्वाहुतमिद-मस्तु। गायत्र्या इति पदादूर्ध्वमभिभूत्यै स्वाहेति पदद्वयस्यानुषङ्गः। त्रिष्टुभ इति पदस्य संवेशायेत्यादिः पूर्वानुषङ्गः। अभिभूत्यै स्वाहेत्युत्तरानुषङ्ग। जगत्या इति पदस्य संवेशायेत्यादिः पूर्वानुषङ्ग। एवमेते त्रयो मन्त्राः। हे प्राणापानौ भृत्योः सकाशान्मां पातम्। सोऽयं चतुर्थो मन्त्रः। हे प्राणापानौ मां कदाचिदपि मा हासिष्ठं मा परित्यजतम्। सोऽयं पञ्चमो मन्त्रः। अत्रोभयत्र स्वाहेत्यनुषज्यते। एतैषां मन्त्राणां ब्राह्मणमुच्यते-  
देवतासु वा इति। येषां यजमानानां सोमयागः समृच्छते मात्सर्येण

[[1510]]

श्रीमत्सायणाचार्यविरचितभाष्यासमेता- (३ तृतीयकाण्डे-  
(परस्परमात्सर्यप्रवृत्तयजमानयोर्नैमित्तिकप्रयोगाभिधानम्)  
संभूय प्रवर्ततै। एते यजमाना देवताविषये प्राणापानविषये च व्यायच्छन्ते विप्रतिपद्य-न्ते। एतद्देवतादिकं ममैवास्तु नान्यस्येत्येको मन्यते। अपरोऽपि तथेति विप्रतिपत्तिः। तस्यां विप्रतिपत्तौ सत्यां संवेशायेत्यादिभिः पञ्चभिर्मन्त्रैः प्रातररनुवाकात्पुराऽऽग्नीध्रे जुहुयात्। तत्र विश्रम्भपूर्वकयोः शयनासनयोर्वाचकाभ्यां संवेशोपवेशशब्दाभ्यां तत्कारणीभूतानि गायत्र्यादिच्छन्दांस्युपलक्ष्यन्ते। तथा सति यः संवेशादिमन्त्रैर्जुहोति अस्य यज्ञे प्रवृत्तैच्छोभिः प्रतिस्पर्धियज्ञगतानि च्छन्दांसि विनाशितानि भवन्ति। ततो देवतानां प्राणापानयोश्च स्वाधीनत्वात्स्वयं निरुपद्रवः सुखेन संवेष्टुमुपवेष्टुं च प्रभुर्भवति।  
अथ मात्सर्यप्रवृत्तावध्वर्युकर्तव्यान्युक्त्वोद्गातुः कर्तव्यविशेषं विधत्ते-  
प्रेतिवन्तीति। प्रकृष्टा गतिः प्रेतिः सा येष्वाज्यस्तोत्रेषु विद्यते तानि प्रेतिवन्ति। तादृशान्याज्यस्तोत्राण्युद्गातृभिरनुष्ठेयानि भवन्ति। तानि चाभिजयाय संपद्यन्ते। मात्सर्यनिमित्तं विहाय नित्यप्रयोगेऽग्न आयाहि वीतय इत्यादीन्याज्यस्तोत्राणि। मात्सर्यप्रवृत्तरूपे त्वस्मिन्संसवे प्र वो वाजा इत्यादीन्याज्यस्तोत्राणि। तत्र गतिप्रकर्षवाचिनः प्रशब्दस्य विद्यमानत्वादेतानि प्रेतिवन्तीत्युच्यन्ते। ननु ब्राह्मणग्रन्थ एकैको वै जनतायामिन्द्र इत्यस्मिन्ननुवाके यौ द्वौ स ꣳसुनुत इति द्वयोर्मात्सर्येण प्रवृत्तं संसवशब्दाभिधेयं सोमयागमुपक्रम्यैवमाम्नातम्- “एतिवन्त्याज्यानि भवन्त्यभिजित्यै” इति। आभिमुख्येन गमनमेतिः सा येष्वाज्येष्वस्ति तान्येतिवन्ति। अग्न आयाहीत्यस्यामृच्या-मागमनस्य प्रतीतत्वात्तदादीन्येतिवन्त्याज्यानि। तान्येव नित्यप्रयोग इवात्रापि विधीयन्त इति चेत्। एवं तर्हि वचनद्वयबलात्प्रेतिवतामेतिवतां चात्र समुच्चयोऽस्तु। नात्र विकल्पः शङ्कनीयोऽपूर्वभेदेन कार्यैकत्वाभावात्। मरुत्वच्छब्दो यास्वृक्ष्वस्ति ता मरुत्वत्यः। प्रतिपद्यन्ते प्रारभ्यन्त आज्यस्तोत्राणि याभिर्ऋग्भिस्ताः प्रतिपदः। उदाहृता मरुत्वत्य आज्यस्तोत्रेषु प्रतिपदा भवन्ति। तच्च विजयाय संपद्यते। नित्यप्रयोगे पृष्ठस्तोत्रे बृहत्साम रथंतरसाम वेत्युभयमिच्छया विकल्प्यते। इह तु संसवे बृहद्रथंतरे समुच्चित कार्ये।

[[1511]]

प्रपा॰ १ अनु॰ ७) कृष्णयजुर्वेदीयतैत्तिरीयसंहिता।  
(परस्परमात्सर्यप्रवृत्तयजमानयोर्नैंमित्तिकप्रयोगाभिधानम्)

अथ तयोः समुच्चितयोर्बहुधा प्रशंसामाह-  
इयं वावेति। बृहृद्रथंतंरे भूलोकादिप्राप्तिहेतूत्वात्तद्रूपेण स्तूयेते। तदुभयं समुच्चित्य प्रयुञ्जान आभ्यां लोकाभ्यामेनं प्रतिस्पर्धिनमन्तेरीत प्रच्युतं करोति। तथा वर्तमानदिनरूपेण भविष्यद्दिनरूपेण च ते स्तूयेते। तथा सत्यद्याश्वाद्दिनद्वयादेनं च्यावयति। तथा भूतभविष्यच्छ्रेयोरूपेण स्तुत्वा ताभ्यां श्रेयोभ्यामेनं च्यावयति। तथा परिमितापरिमितरूपाभ्यामपि श्रेयोभ्यां च्यावयति।  
इत्थं द्वयोः संवेशेत्यादिनाऽत्र कर्तव्यमभिधाय हौत्रं कर्तव्यं दर्शयति।  
विश्वामित्रेति। आ नो भद्रा इत्येतन्नित्यप्रयोगे वैश्वदेवशस्त्रगतं सूक्तं तस्य स्थाने ममाग्ने वर्चो विहवेष्वस्त्वित्येतत्सूक्तं मात्सर्यग्रस्तः प्रयुञ्जीत। तेन प्रतिस्पर्धिन इन्द्रिय-सामर्थ्यं वृङ्क्ते विनाशयति। यथा जपदग्निर्वसिष्ठस्य वीर्यं तद्वत्। एवमृत्विज एकैकस्य कर्तव्यविशेषमुक्त्वा यजमानस्य कर्तव्यविशेषं दर्शयति-  
यस्य भूया ꣳस इति। देवतामुद्दिश्य हविस्त्यागमात्रं यज्ञ इत्युच्यते। अङ्गोपाङ्ग-सहितः संपूर्णः ऋतुः। यज्ञश्चासौ क्रतुश्चेति यज्ञक्रतुः। हविस्त्यागसामान्यस्य विद्यमान-त्वाद्यज्ञोऽपि भवति। अङ्गोपाङ्गविशेषसद्भावात्क्रतुरपि भवति। यथा चूतवृक्षः पनस-वृक्ष इति सामान्यविशेषाभ्यां निर्दिश्यते तद्वत्। द्वयोः स्पर्धमानयोर्यजमानयोर्मध्ये यस्य यज्ञक्रतुरङ्गोपाङ्गैर्भूयान्भवति स यजमानः प्रतिस्पर्धिनो देवान्विनाशयति। ततो यदि प्रतिस्पर्धीनो द्वादशस्तोत्रयुक्तोऽग्निष्टोमः परस्तादनुष्ठानसमाप्तौ पर्यवसितो भवेत्तदानीमितरः पञ्चदशस्तोत्रयुक्तमुक्थ्यं कुर्वीत। यदि प्रतिस्पर्धिन उक्थ्यः स्यात्तदानीमितर एकोनत्रिंशत्स्तोत्रयुक्तमतिरात्रं कुर्वीत। एवं सति भूयोभिः स्वकीय-यज्ञक्रतुभिः प्रतिस्पर्धिनो देवता विनाश्य स्वयं वसमत्तमो भवति अत्र विनियोगसंग्रहः-

“आसन्येति पुरा होमः स्यात्प्रातरनुवाकतः।  
स्पर्धया सुन्वतः सोमं संवेशाहुतिपञ्चकम्॥  
प्रशब्दयुक्तान्याज्यानि मरुत्वत्य उपक्रमे।  
नित्यप्रयोगादेतावान्विशेषः स्पर्धया भवेत्”॥

[[1512]]

श्रीमत्सायणाचार्यविरचितभाष्यसमेता- (३ तृतीयकाण्डे-  
दशमाध्यायस्य षष्ठे पादे चिन्तितम्-  
संसवादौ द्वयोरेकं पृष्ठं यद्वा समुच्चितम्।  
एकं प्रकृतिवद्विश्वजितीवान्यत्र चेतरत्॥  
वचनाद्विश्वजित्येते साम्नी द्वे स्तोत्रयोर्द्वयोः।  
नेहास्ति तत्पृष्ठ एव साहित्यं स्यात्पुनर्विधेः॥  
इदमाम्नायते- “संसव उभे कुर्यात, गोसव उभे कुर्यात्, अभिजित्येकाह उभे बृहद्र-थंतरे कुर्यात्” इति। किमत्र बृहद्रथंतरयोरेर्क पृष्ठस्तुतावितरदन्यस्तुतौ स्यात्, किंवा समुच्चितमुभयं पृष्ठ एवेति संशयः। प्रकृतौ द्वयोर्विकल्पितत्वादेकस्मिन्प्रयोग एकस्य पृष्ठत्वादन्यत्रापि तथात्वं युक्तम्। तथा सत्यवशिष्टं साम सर्वपृष्ठविश्वजिन्न्यायेन स्तोत्रान्तरे प्रयोक्तव्यमिति पूर्वः पक्षः। तादृग्वचनाभावेनात्र विश्वजिद्वैषम्या-त्प्रकृतिवद्विकल्पे सति पूर्वविधानवैयर्थ्यात्समुच्चय इति राद्धान्तः।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये तृतीयकाण्डे प्रथमप्रपाठके  
सप्तमोऽनुवाकः॥ ७॥  
-----

### ०८ 
(अथ तृतीयकाण्डे प्रथमप्रपाठकेऽष्टमोऽनुवाकः)  
नि॒ग्रा॒भ्याः॑ स्थ देव॒श्रुत॒ आयु॑र्मे तर्पयत  
प्रा॒णं मे॑ तर्पयतापा॒नं मे॑ तर्पयत व्या॒नं मे॑  
तर्पयत॒ चक्षु॑र्मे तर्पयत॒ श्रोत्रं॑ मे तर्पयत॒ मनो॑  
मे तर्पयत॒ वाचं॑ मे तर्पयता॒ऽऽत्मानं॑ मे तर्पय॒-  
ताङ्गा॑नि मे तर्पयत प्र॒जां मे॑ तर्पयत प॒शू-  
न्मेठ तर्पयत गृ॒हान्मे तर्पयत ग॒णान्मेठ तर्पयत  
स॒र्वग॑णां मा तर्पयत त॒र्पय॑त मा (१) ग॒णा

[[1513]]

प्रपा॰ १ अनु॰ ८) कृष्णयजुर्वेदीयतैत्तिरीयसंहिता।  
(उपांशुग्राहक्थाभिषवमन्त्राणामभिधानम्)  
मे॒ मा वि तृ॑ष॒न्नोष॑धयो॒ वै सोम॑स्य॒ विशोच  
विशः खलु॒ वै राज्ञः॒ प्रदा॑तोरिश्व॒रा ऐ॒न्द्रः  
सोमोऽवी॑वृधं वो॒ मन॑सा सुजाता॒ ऋत॑प्रजा-  
ता॒ भग॒ इद्वः॑ स्याम। इन्द्रे॑ण देवीर्वी-  
रुधः॑ संविदा॒ना अनु॑ मन्यन्ता॒ꣳ सव॑नाय॒  
सोम॒मित्या॒हौश॑धीभ्य ए॒वैन॒ꣳ स्वायै॑ वि॒शः  
स्वायै॑ दे॒वता॑ये नि॒र्याच्या॒भि षु॑णोति॒ यो वै  
सोमस्याभिषू॒यमाणस्य (२) प्र॒थ॒मो॑ऽꣳ  
शुः स्कन्द॑ति॒ स ई॑श्व॒र इन्द्रि॒यं वी॒र्ये॑ प्र॒जां  
प॒शून्यज॑मानस्य॒ निर्ह॑न्तोस्तम॒भि म॑न्त्रये॒  
ताऽऽमास्कान्स॒ह प्रजया॑ स॒ह रा॒यस्पोषे॑णे  
न्द्रि॒यं मे॑ वी॒र्यं॑ मा निर्व॑धी॒रित्याशिष॑मे॒वै-  
तामा शा॑स्त इन्द्रि॒यस्य॑ वी॒र्य॑स्य प्र॒जायै॑  
पशूनामनि॑र्घाताय द्रप्सश्वस्कन्द पृथि॒वी-  
मनु॒ द्यामि॒मे च॒ योनि॒मनु यश्च॒ पूर्वः॑। तृ॒-  
तीयं॒ योनि॒मनु॑ सं॒चर॑न्तं द्र॒प्सं जु॑हो॒म्यनु॑  
स॒प्त होत्राः (३)॥  
(त॒र्पय॑त माऽभिषू॒यमा॑णस्य॒ यश्च॒ दश॑ च)।  
इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठकेऽष्टमोऽनुवाकः॥ ८॥  
--------

[[1514]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(उपांशुग्रहार्थाभिषवमन्त्राणामभिधानम्)  
(अथ तृतीयकाण्डे प्रथमप्रपाठकेऽष्टमोऽनुवाकः।)  
विशेषविधयः प्रोक्ताः स्पर्धायुक्तस्य सप्तमे।  
अथाष्टमेऽनुवाक उपांशुग्रहार्थस्याभिषवस्यापेक्षिता मन्त्रा उच्यन्ते।  
कल्पः- “उत्तरस्यां वर्तन्यां होतृचमसं वसतीवरीभिरमिपूर्य निग्राभ्यासु यजमानं वाचयति निग्राभ्याः स्थ देवश्रुतः” इति। दक्षिणस्य हविर्धानस्योत्तरस्मिन्रथचक्रमार्गे वसतीवरीशब्दाभिधेयाभिरद्भिरभिपूर्यते होतृचमसस्तत्राभिपूरणाय निग्राभ्याभिधा-स्वप्स्वानीयमानासु मन्त्रं वाचयेत्। तत्पाठस्तु-  
निग्राभ्याः स्थेति। हविष्मतीरिमा आप इति मन्त्रेण कुम्भे नितरां ग्रहीतव्या आपो निग्राभ्याः। देवः श्रूयन्त इति देवश्रुतः। हे आपो यूयं तादृश्यः स्थ। ता यूयं मदीयमायुस्तर्पयत। एवं प्राणादिषु योज्यम्। आत्मानं जीवम्। अङ्गानि हस्तपादाद्यवय-वान्। गणान्भृत्यसमूहान्। सर्वगणं सर्वे पुत्रभृत्यादिसमूहा यस्य मम तादृशं माम्। किंबहुना तर्पयत मेत्युपसंहारः। त्वदीयेन तर्पणेन मदीया गणास्तृषादिरहिता भवन्तु। पूर्वानूवाकोक्ता आसन्यादित्यादिका मन्त्रा हृदे त्वेत्यनुवाकात्पूर्वं द्रष्टव्याः। अयं तु निग्राभ्याः स्थेति मन्त्रस्तस्मादूर्ध्वं द्रष्टव्यः।  
यदुक्तं सूत्रकारेण- “धिषणे वीडु इत्यधिषवणफलके, अवीवृधं वो मनसा सुजाता इति राजानमेवाभिमन्त्र्य” इति, तमिमं मन्त्रर्ववतार्थ व्याचष्टे-  
ओषधय इति। यः सोमो राजा तस्यौषधय एव विशः प्रजारथानीयाः। अत एव ता ओषधिरूपा विशो राज्ञः प्रदातोरीश्वराः सोमं राजानमीश्वरमस्मभ्यं दातुं समर्थाः। सोमश्चेन्द्रदेवत्यः। तस्मादोषधीन्द्रविषयेणावीवृधमित्यादिमन्त्रेण सोमाभिमन्त्रणं युक्तम्। तस्य च मन्त्रस्यायमर्थः- हे सुजाताः सर्वजनोपकारित्वेन शोभनजन्मानो विशेषतश्च ऋतप्रजाता यज्ञार्थं प्रकर्षेणोत्पन्नास्तादृश्यो हे ओषधयो वो युष्मान्मनसाऽवीवृधं वर्धयामः। वो युष्माकं भग इद्भजन एव वयं स्याम सर्वदा युष्मद्भजनरूपे कर्मणि तिष्ठामेत्यर्थः। देवीर्वीरुधः सोमवल्लीरूपा देव्य इन्द्रेण संविदाना ऐकमत्यं गताः सवनाय प्रातःसवनकर्मणे सोममनुमन्य-

[[1515]]

प्रपा॰ १ अनु॰ ८) कृष्णयजुर्वेदीयतैत्तिरीयसंहिता।  
(उपांशुग्रहार्थाभिषनमन्त्राणामभिधानम्)  
न्तामिति। एतन्मन्त्रपाठेनौषधिरूपा सोमस्य या विट्स्वकीयप्रजा या चेन्द्ररूपा सोमस्य स्वकीयदेवता तस्या प्रजाया देवतायाश्च सकाशात्सोमं विशेषेण याचित्वाऽभिषुणोति।  
गदुक्तं सूत्रकारेण – “आ माऽस्कानिति प्रथमप्लुतमंशुमभिमन्त्रयते” इति।  
तदिदं विधत्ते-  
यो वै सोमस्येति। अधिषवणफलकयोरवस्थाप्य ग्रावभिरभिषूयमाणस्य सोमस्य यः प्रथमोंऽशुर्लेशो भुमौ पतति स लेशो यजमानस्येन्द्रियादीन्निःशेषेण विनाशयितुं समर्थः। तस्मात्तत्परिहारार्थमा माऽस्कानित्यादिमन्त्रेण तमंशुमभिमन्त्रयेत। तस्य च मन्त्रस्यायमर्थः – हे भूमौ पतितांशो त्वं प्रजया धनसमृद्धया च सह मां प्रत्यास्कान्पुनरागतोऽसि। तस्मान्मदीयमिन्द्रियं वीर्यं च मा निर्वधीमां विनाशयेति अनेनाभिमन्त्रणेन प्रजादीनामविनाशायाऽऽशिवमेवाऽऽशास्ते।  
यदुक्तं सूत्रकारेण- “द्रप्सश्चस्कन्देति विप्रुषः” इति। अभिमन्त्रयत इत्यनुवर्तते। तमिमं मन्त्रं पठति-  
द्रप्सश्चस्कन्देति। द्रप्सः सोमरसबिन्दुः पृथिवीमनु चस्कन्द पृथिव्यां पतित इत्यर्थः। स च द्रप्सो हुतः सन्स्थानत्रयेऽनुसंचरति द्युलोकेऽन्तरिक्षलोके भूलोके च। तदेतदभिप्रेत्य स्मर्यते स्म-  
“अग्नौ प्रास्ताऽऽहुतिः सम्यगादित्यमुपतिष्ठते।  
आदित्याज्यायते वृष्टिर्वृष्टेरन्नं ततः प्रजाः”॥ इति।  
योऽयमर्थो द्यामित्यादिनाऽभिधीयते द्यामिमं च योनिमनु अन्तरिक्षरूपमिदं स्थानमनुसंचरति। यश्च पूर्वो योनिः पृथिवीमनु चस्कन्देति पूर्वोक्तस्थानविशेषः, तमप्यनुसंचरति। तृतीयं योनिं द्युलोकरूपमादित्यस्थानमनुसंचरति, तमिमं त्रिषु स्थानेष्वनुसंचरन्तं द्रप्सं जुहोमि मनसा हुतमिव भावयामि। कुत्र होम इति तदुच्यते अनु सप्त होत्रा इति। यस्यां दिशि द्रप्सः पतितस्तद्व्यतिरिक्तहोगयोग्याः सप्त दिशो या- सन्ति तास्वनुक्रमेण जुहोमि। यथाऽपं द्रप्सो हुत आदित्यादि स्थानत्रयेषु संचरन्नुपकारोति तथा भावयामीत्यर्थः। त एते मन्त्रा वाचस्पतये पवस्वेत्यस्मादनुवाकात्पूर्वं द्रष्टव्याः। अत्र विनियोगसंग्रहः –

[[1516]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(सवनाहुत्यादिमन्त्राणामभिधानम्)  
निग्राभ्यादितृषन्नन्तं निग्राभ्याग्रहणे सति।  
स्वामिनं वाचयेत्सोमं मन्त्रयेत ह्यवीवृधम्॥  
आमास्कारनभिमन्त्र्यांशुर्द्रैप्सो बिन्दुं तु मन्त्रयेत्।  
चत्वार एते मन्त्राः स्युरष्टमे त्वनुवाकके॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-  
दीयतैत्तिरीयसंहिताभाष्ये तृतीयकाण्डे प्रथमप्रपाठकेऽष्टमोऽ–  
नुवाकः॥ ८॥  
------

अथ द्वितीयाष्टके प्रथमप्रपाठके नवमोऽनुवाकः।  
यो वै दे॒वन्दे॑वयश॒सेना॒र्पय॑ति मनु॒ष्या॑न्म-  
नुष्यय॒श॒सेन॑ देवयश॒स्ये॑व दे॒वेषु॒ भव॑ति मनु-  
ष्ययश॒सी म॑नु॒ष्येषु॒ यान्प्रा॒चीन॑माग्रयणा-  
दग्रहा॑न्गृह्णी॒यात्तानु॑पा॒ꣳशु गृ॑ह्णीया॒द्या-  
नू॒र्ध्वा ꣳ स्तानु॑पब्दि॒मतो॑ दे॒वाने॒व तद्दे॑वयश॒  
सेना॑र्पयति मनुष्या॑न्मनुष्ययश॒सेन॑ देवयश॒  
स्ये॑व दे॒वेषु भवति मनुष्ययश॒सी म॑नु॒ष्ये॑ष्व॒-  
ग्निः प्रा॑तःसव॒ने पा॑त्व॒स्मान्वै॑श्वान॒रो म॑हि॒ना  
वि॒श्वशं॑भूः। स नः॑ पाव॒को द्रवि॑णं दधातु  
(१) आयु॑ष्मन्तः स॒हभ॑क्षाः स्याम। वि-  
श्वे॑ दे॒वा म॒रुत॒ इन्द्रो॑ अ॒स्मान॒स्मिन्द्वि॒तीये॒  
सव॑ने॒ न जह्युः। आयु॑ष्मन्तः प्रि॒यमे॑षा॒ व-  
द॑न्तो व॒यं दे॒वाना॑ꣳ सुम॒तौ स्या॑म। इ॒दं  
तृ॒तीय॒ꣳ सवनं कवी॒नामृ॒तेन॒ ये च॑म॒समैर॑-

[[1517]]

प्रपा॰ १ अनु॰ ९) कृष्णयजुर्वेदीयतैत्तिरीयसंहिता।  
(सवनाहुत्यादिमन्त्राणामभिधानम्)  
यन्त। ते सौ॑धन्व॒नाः सुव॑रानशा॒नाः॑ स्वि॑-  
ष्टिं नो अभि॒वसी॑यो नयन्तु। आ॒यत॑नवती॒-  
र्वा अ॒न्या आहु॑तयो हू॒यन्ते॑ऽनायत॒ना अ॒-  
न्या या आ॑घा॒रव॑ती॒स्ता आ॒यत॑नवती॒र्याः  
(२) सौ॒म्यास्ता अ॑नायत॒नाः ऐ॑न्द्रवायव॒-  
मा॒दाया॑ऽऽघा॒रमा घा॑रयेदध्व॒रो यज्ञो॑र॒यम-  
स्तु देवा॒ ओष॑धीभ्यः प॒शवे॑ नो जना॑य॒ वि-  
श्व॑स्मै॑ भू॒ताया॑ध्व॒रो॑ऽसि॒ स पि॑न्वस्व घृ॒तव॑-  
द्देव सो॒मेति॑ सौ॒म्या ए॒व तदाहु॑तीरा॒यत॑नवतीः  
करोत्या॒यत॑नवान्भवति॒ य ए॒वं वेदाथो॒ द्यावा॑-  
पृथि॑वी॒ ए॒व घृ॒तेन॒ व्यु॑नत्ति॒ ते व्यु॑त्ते उपजी-  
व॒नीये॑ भवत उपजीव॒नीयो॑ मवति (३)  
य ए॒वं वेदै॒ष ते॑ रुद्र भा॒गो यं नि॒रया॑च॒था  
स्तं जु॑षस्व वि॒देर्गौ॑प॒त्य ꣳ रा॒यस्पोष॑ꣳ सु॒-  
वीर्य॑ꣳ संवत्स॒रीणा॑ꣳ स्व॒स्तिम्। मनुः॑ पु॒त्रे-  
भ्यो॑ दा॒यं व्य॑भज॒त्स आऽग॑च्छ॒त्सो॑ऽब्रवीत्क॒-  
था मा॒ निर॑भागिति॒ न त्वा॒ निर॑भाक्ष॒मित्य॑-  
ब्रवी॒दङ्गि॑रस इ॒मे स॒त्रमा॑सते॒ ते (४)  
सु॒व॒र्गं लो॒कं न प्र जा॑नन्ति॒ तेभ्य॑ इ॒दं ब्रा-  
ह्मणं ब्रूहि॒ ते स॑वर्गं लो॒कं यन्तो॒ य ए॑षां

[[1518]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(सवनाहुत्यादिमन्त्राणामभिधानम्)

प॒शव॒स्ता ꣳ स्ते दास्य॒न्तीति तदे॑भ्योऽब्रवी॒त्ते  
सु॑व॒र्गं लो॒कं यन्तो॒ य ए॑षां प॒शव॒ आस॒न्ता-  
न॑स्मा अददु॒स्तं प॒शुभि॒श्चरन्तं यज्ञवा॒स्तौ  
रु॒द्र आऽगच्छ॒त्सो॑ऽब्रवी॒न्मम वा इ॒मे प॒शव॒  
इत्यदु॒र्वै (५) मह्य॑भि॒मानित्यब्रवी॒न्न वै  
तस्य॒ त ई॑शत॒ इत्यब्रवी॒द्यद्य॑ज्ञवा॒स्तौ हयि॑ते॒  
मम॒ वै तदिति॒ तस्मा॑द्यज्ञवा॒स्तु नाभ्य॒वेत्य॒ꣳ  
सो॑ऽब्रवीद्य॒ज्ञे माऽऽ भजाथ॑ ते प॒शून्नाभि  
म॑ꣳ स्य॒ इति॒ तस्मा॑ ए॒तं म॒न्थिनः॑ स ꣳ स्रा॒-  
वम॑जुहो॒त्तनो॒ वै तस्य॑ रु॒द्रः प॒शून्नाभ्य॑मन्य-  
त॒ यत्रै॒तमे॒वं वि॒द्वान्मन्थिनः॑ स ꣳ स्रा॒वं जुहोति॒  
न तत्र॑ रु॒द्रः प॒शून॒भि म॑न्यते (६)॥  
(द॒धा॒त्वा॒यत॑नवती॒र्या उ॑पजीव॒नीये॑ भवत उपजीव॒नीयो॑ भवति॒  
तेऽदु॒र्वै यत्रै॒तमेका॑दश च)।  
इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठके नवमोऽनुवाकः॥ ९॥  
---------

### ०९ 
(अथ तृतीयकाण्डे प्रथमप्रपाठके नवमोऽनुवाकः)  
उपांशुग्रहसंयुक्ता मन्त्रा अष्टम ईरिताः।  
अथ नवमे सवनाहुत्यादिमन्त्रा वक्तव्याः। तत्राऽऽदौ ताद्ग्रहमन्त्राणां क्रमेण नीचमुच्चं च ध्वनिं विधत्ते-  
यो वै देवानिति। देवानां यशःकीर्तिर्देवयशसं तेन देवान्यो यजमानोऽ–

[[1519]]

प्रपा॰ १ अनु॰ ९) कृष्णयजुर्वेदीयतैत्तिरीयसंहिता।  
(सवनाहुत्यादिमन्त्राणामभिधानम्)  
र्पयति योजयति मनष्यानपि मनुष्ययशसेन योजयति स स्वर्गे देवेषु मध्ये देवयशसवा-नेव भवति। भूलोके मनुष्येषु मध्ये मनुष्ययशमुवानेव भपति। तदुभयसिद्धयर्थं क उपाय इति, तदुच्यते-आग्रयणग्रहात्प्राचीनं पूर्वस्मिन्काले यान्ग्रहानंशूपांश्वन्तर्यामैन्द्र-वायवादीन्गृह्णाति तान्सर्वानुपांश यथा भवति तथा गृह्णीयात्। मन्त्रा यथा पार्श्वस्थैर्न श्रूयन्ते तथोच्चार्य गृह्णीयादित्यर्थः यानाग्रयणग्रहार्द्ध्वभाविन उक्थ्यादी ग्रहान्गृह्णी-यात्तानुपब्दिमतो गृह्णीयात्। समीपस्थैरीषच्छ्रवणमुपब्दिस्तथोच्चार्य गृह्णीयादित्यर्थः। तत्रापांशूच्चारणेन देवानां कीर्तिप्राप्तिः। ईषदुच्चध्वनिना मनुष्याणां कीर्तिप्राप्तिः। तेनो-भयेन स्वस्यापि लोकद्वये कीर्तिर्भवति।  
कल्पः – “अग्निः प्रातःसवने पात्वस्मानिति स ꣳ स्थिते सवन आहुतिं जुहोति” इति। पाठस्तु-  
अग्निः प्रातरिति। अयमग्निः प्रातःसवनेऽस्माभिरनुभिरनुष्ठिते सत्यस्मान्पातु। वैश्वानरो विश्वेषां नाराणां स्वामित्वेन संबन्धी। महिना स्वकीयने महिम्ना विश्वशंभूर्वि-श्वस्य सुखप्रापकः। स तादृशोऽग्निरस्मभ्यं द्रविणं दधातु धनं दद्यात्। कीदृशः , पावकः शोधयिता। पापक्षयं कृत्वाऽस्माञ्शोधयतीत्यर्थः। किंच वयमायुष्मन्तो दीर्घायुषः सह-भक्षा भक्षयितृभिः सर्वेः सहिताश्च सर्वशः स्याम। सोऽयं प्रातःसवनसमाप्तौ होममन्त्रः।  
कल्पः- “विश्वे देवा मरुत इति संस्थिते सवन आहुतिं जुहोति” इति। पाठस्तु-  
विश्वे देवा इति। ये मरुतो यश्चेन्द्रस्ते विश्वे देवाः सर्वे देवा अस्मिन्द्वितीये माध्यांदिने सवने नोऽस्मान्न जह्युर्मा परित्यजेयुः। वयगप्यायुष्मन्तो दीर्घायुषो येषां देवानां स्तोत्रादिकं वदन्तस्तेषां सुमुतावनुग्रहबुद्धौ स्याम तिष्ठेम। सोऽयं माध्यंदिनसवनसमाप्तौ होममन्त्रः।  
कल्पः – “इदं तृतीय ꣳ सवनं कवीनामिति संस्थिते सवन आहुतिं जुहोति” इति। पाठस्तु-

[[1520]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(सवनाहुत्यादिमन्त्राणामभिधानम्)  
इदं तृतीयमिति। कवीनां विदुषामृत्विजां संबन्धि यदिदं तृतीयसवनं तदिदं देवा वसीयो वसुमत्तरं कृत्वा नोऽस्माकं या स्विष्टिः शोभनो यातस्तां स्विष्टिमभिलक्ष्य नयन्तु प्रापयन्तु। कीदृशा देवास्तदुच्यते-ये देवाश्चमसं चमसगणमैरयन्त प्रेरितवन्तस्ते देवाः सौधन्वनाः सुधन्वन इन्द्रस्य संबन्धिन ऋभुनामानः सुवरानशानाः स्वर्गं प्राप्नुवन्तः। तादृशा देवा नयन्त्वित्यन्वयः। साऽयं तृतीयसवनसमाप्तौ होममन्त्रः। एतेषु मन्त्रेष्वग्निः प्रातःसवन इत्ययमाद्यो मन्त्र ओमासश्चर्षणीधृत इत्यनुवाकार्द्ध्वं द्रष्टव्यः। विश्वे देवा इत्ययं द्वितीयो मन्त्रो महा ꣳ इन्द्रो नृवदित्यनुवाकार्द्ध्वं द्रष्टव्यः। इदं तृतीय ꣳ सवनमिति तृतीयो मन्त्रो बृहस्पतिसुतस्येत्यनुवाकार्द्ध्वं द्रष्टव्यः।  
यदुक्तं सूत्रकारेण – “अध्वरो यज्ञोऽयमस्तु देवा इति परिप्लवयाऽऽधारमा घारियति” इति।  
परिप्लवाशब्देन होमसाधनं काष्ठापात्रमुच्यते। तमिममापारं विधत्ते-

आयतनवतीरिति। हूयमाना आहुतयो द्विविधा आयतनयुक्तास्तद्रहिताश्च। आघारेण व्यवस्थापितं होमस्थानं होतव्यानामायतनं यत्तद्ब्राह्मणे पुरोडाशाद्याहुती-नामस्ति। आघारस्य प्रकरणे विहितत्वात्। सौभ्यास्त्मंशूपांश्वन्तर्यामग्रहा आयाररहित-त्वादनायतनास्तद्वदैन्द्रवायवग्रहाद्याहुतीनामप्यनायनत्वं प्राप्तम्। अतस्तद्व्यावृत्त्यर्थं यदैन्द्रवायवं होतुमादत्ते तदा वामहस्ते तं धृत्वा दक्षिणहस्तेनाध्वरो यज्ञ इत्यादिमन्त्रे-णाऽऽघारं जुहुयात्। दक्षिणं परिधिसंधिमन्ववहृत्य प्राञ्चमुदञ्चं सोमरसं पातयेत्। सोऽयमाघारः। मन्त्रार्थस्तु- हे देवा अयमस्माकं यज्ञोऽध्वरो हिंसकरीहतोऽस्तु। किमर्थमिति तदुच्यते- ओषधीभ्यः पशवे जनाय चास्माकं सर्वप्राणिभ्यश्च हे सोम त्वमध्वरो हिंसारहितोऽसीति घृतवत्सिञ्चेति। तत्तेन सोम्या ऐन्द्रवायवादिग्रहसंबन्धिन्यो-ऽप्याहुतीरायतनवतीः करोति। यश्चैवं वेद सोऽप्यायतनवान्भवति। अपि च घृतवदि-त्युक्त्या द्यावापृथिव्यावपि घृतेन विविधं क्लेदयति। ते च विविधं क्लेदिते सत्यौ सर्वेषां प्राणिनामुपजीवनीये भवतः। य एवं वेद सोऽऽयुपजीवनीयो भवति।

[[1521]]

प्रपा॰ १ अनु॰ ९) कृष्णयजुर्वेदीयतैत्तिरीयसंहिता।  
(सवनाहुत्यादिमन्त्राणामभिधानम्)  
यदुक्तं सूत्रकारण – “उत्तरार्धात्पतिप्रस्थाता बहिष्परिघ्यङ्गारं निर्वर्त्य तस्मिन्म-न्थिनः स ꣳ स्रावं जुहोत्येष ते रुद्र भागो यं निरयाचथा इति” इति।  
पाठस्तु –  
एष ते रुद्रेति। हे रुद्र क्रूरदेवैष संस्रावस्तव भागस्तं (गः, य) भागं निरयाचथा देवेभ्यो निष्कृष्य तवैवासाधारणत्वेन याचितवानसि, तद्याचनं ब्राह्मणे स्पष्टी भविष्यति, तं याचितं भागं सेवस्व। त्वं तु गवां पालनं धनस्य पुष्टिं शोभनपुत्रं संवत्सर-निष्पाद्यानामोषधीनामविनाशं च विदेर्जानासि। तस्मात्सर्वमस्मदर्थं संपादयेत्यभिप्रायः।  
तमिमं संस्रावहोमं विधातुं पीठिकामारचयति-  
मनुः पुत्रेभ्य इति। बनोर्बहवः पुत्रास्तेषु कनिष्ठो नाभानोदिष्ठनामको बालो वेदाध्ययनं करोति। तदानीं पिता प्रबुद्धेभ्यः पुत्रेभ्यः स्वकीयं धनं विभज्य दत्तवान्। अध्ययनपरं बालं भागरहितमक्ररोत्। स च वाल आगत्य केन हेतुना मां भागरहितम-कार्षीरिति पितरमब्रवीत्। स च पिता त्वां भागरहितं न कृतवानस्मीत्यब्रवीदुक्त्वा च तत्प्राप्त्युपायं पुत्रायोपदिदेश।  
अनन्तरं च पुत्रस्तेनोपायेन भागं प्राप्तवानित्येतद्दर्शयति –  
अङ्गिरस इति। अङ्गिरोनामका इमे महर्षयः सत्रमनुतिष्ठन्ति। ते तु स्वर्गप्राप्तिसाधनानां नाभानेदिष्ठनामकशस्त्रादीनामपरिज्ञानात्स्वर्गं न जानन्त्यतस्तेभ्य इदं त्वयाऽधीतं शस्त्रादिप्रतिपादकं ब्राह्मणं ब्रूहि। तेऽपि सत्रं परिसमाप्य स्वर्गं गच्छन्तो यागोपयुक्तेभ्योऽवशिष्टान्स्वकीयान्पशून्सर्वांस्तुभ्यं दास्यन्ति। सोऽयं भागप्राप्त्युपायः। इत्येवं मोक्तः पुत्र इदं ब्राह्मणं तेभ्योऽभिदधे। ततस्तदीयानवशिष्ठान्सर्वान्पशूल्लँब्धवान्।  
अथ नाभानेदिष्ठस्य रुद्रेण सह संवादं दर्शयति-  
तं पशुमिरिति। अङ्गिरोभिर्दत्तान्पशून्स्वगृहे नेतुं तदीये (यायां) यज्ञभुवि यज्ञशेषैः पशुभिः संचरन्तं नाभानेदिष्ठं रुद्र आगत्य मदीया एते पशव इत्यब्रवीत्। ततः स नाभानेदिष्ठो मह्यमङ्गिरस इमान्पशून्दत्तवन्त इत्यब्रवीत्। ततः स रुद्रस्तस्य यज्ञशेषस्य द्रव्यस्य तेऽङ्गिरसो न स्वामिनस्तस्मात्तैर्दतं पशुद्रव्यम-

[[1522]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(प्रवृत्तहोमादिमन्त्राणामभिधानम्)  
स्वामिदत्तत्वात्तव न योग्यमित्यब्रवीत्। कस्तर्हि स्वामीति चेच्छृणु-यद्द्रव्यं यज्ञभूमौ हीयते यज्ञसमाप्तेरूर्ध्वमवशिष्यते तत्सर्वे ममैव स्वम्। तस्मान्ममानुज्ञामन्तरेण यज्ञभूमिः केनापि न प्रवेष्टव्या। यदि तव शिष्टपश्वपेक्षाऽस्ति तर्हि मां यज्ञे भागिनं कुरु ततस्तुभ्यं दत्तानेतान्पशून्न मारयिष्यामीति रुद्रोऽब्रवीत्। ततो नाभानेदिष्ठस्तस्मै रुद्रायैतं मन्थिनः संस्रावमजुहोत्। मन्थिग्रहं हुत्वा तत्पात्रस्थं द्रव्यशेषं परिधेर्बहिस्थापितेऽङ्गारे हुतवान्। ततस्तुष्टो रुद्रस्तस्य नाभानेदिष्ठस्य पशून्नैव हिंसितवान्। आख्यानं परिसमाप्य विधत्ते-  
यत्रैतमेवमिति। ऐन्द्रवायवादिषूक्थ्यान्तेषु ग्रहेषु गृहीतेषु ऋतुपात्रयोः सोम-ग्रहणात्प्रागेवैन्द्रवायवमन्थिग्रहप्रचारस्य काला (र्य) त्वान्मधुश्च माधवश्चेत्येतस्माद-नुवाकात्प्रागेवाध्वरो यज्ञ इत्याघारमन्त्र एष ते रुद्र भाग इति संस्रावमन्त्रश्च द्रष्टव्यः॥

इति श्रीमत्सायणाचार्यविरचिते माधविये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये तृतीयकाण्डे प्रथमप्रपाठके  
नवमोऽनुवाकः॥ ९॥  
--------

### १० 
(अथ तृतीयाष्टके प्रथमप्रपाठके दशमोऽनुवाकः)  
जुष्टो॑ वा॒चो भू॑यासं॒ जुष्टो॑ वा॒चस्पत॑ये॒  
देवि॑ वाक्। यद्वा॒चो मधु॑म॒त्तस्मिन्मा धाः॒  
स्वाहा॒ सरस्वत्यै। ऋ॒चा स्तोम॒ꣳ सम॑र्धय  
गाय॒त्रेण॑ रथंत॒रम्। बृ॒हद्गा॑य॒त्रवर्तनि। यस्ते॑  
द्र॒प्सः स्कन्द॑ति॒ यस्ते अ॒ꣳ शुर्बा॒हुच्युतो  
धि॒षण॑योरु॒पस्था॑त्। अ॒ध्व॒र्योर्वा॒ परि॒ यस्ते॑  
प॒वित्रा॒त्स्वाहाकृत॒मिन्द्रा॑य॒ तं जुहोमि। यो  
द्र॒प्सो अ॒ꣳ शुः प॑ति॒तः पृ॑थि॒व्यां प॑रिवा॒पात्

[[1523]]

प्रपा॰ १ अनु॰ १०) कृष्णयजुर्वेदीयतैत्तिरीयसंहिता।  
(प्रवृतहोमादिमन्त्राणामभिधानम्)  
(१) पु॒रोडाशा॑त्कर॒म्भात्। धा॒ना॒सोमा  
न्म॒न्थिन॑ इन्द्र शु॒कात्स्वाहा॑कृत॒मिन्द्रा॑य॒ तं  
जु॑होमि। यस्ते॑ द्र॒प्सो मधु॑मा ꣳ इन्द्रि॒यावा॒-  
न्त्स्वाहा॑कृतः॒ पुर॑र॒प्येति॑ दे॒वान्। दि॒वः पृ॑-  
थि॒व्याः पर्य॒न्तरि॑क्षा॒त्स्वाहा॑कृत॒मिन्द्रा॑य॒ तं  
जु॑होमि अ॒ध्व॒र्युर्वा ऋ॒त्विजां प्रथ॒मो यु॑ज्यते॒  
तेन॒ स्तोमो॑ योक्तव्य॑ इत्या॑हु॒र्वाग॑ग्रे॒गा अग्र॑  
एत्वृजु॒गा दे॒वेभ्यो॒ यशो॒ म॑यि॒ दध॑ति प्रा॒णा-  
न्प॒शुषु॑ प्र॒जां मयि॑ (२) च॒ यज॑माने॒ चे-  
त्या॑ह॒ वाच॑मे॒व तद्य॑ज्ञमु॒खे यु॑नक्ति॒ वास्तु॒ वा  
ए॒तद्य॒ज्ञस्य॑ क्रियते॒ यद्ग्रहा॑न्गृहीत्वा ब॑हि-  
ष्पवमान सर्प॑न्ति॑ परा॑ञ्चो॒ हि यन्ति॒ परा॑-  
चीभिः स्तु॒वते॑ वैष्ण॒व्यर्चा पुन॒रेत्योप॑ तिष्ठते  
य॒ज्ञो वै विष्णु॑र्य॒ज्ञमे॒वाक॒र्विष्णो॒ त्वं॒ नो॒ अ-  
न्त॑मः शर्म॑ यच्छ सहन्त्य। प्र ते॒ धारा॑ म-  
धु॒श्चुत॒ उत्सं॑ दूह्रते॒ अक्षि॑त॒मित्या॑ह॒ यदे॒वास्य॒  
शया॑नस्योप॒शुष्य॑ति॒ तदे॒वास्यै॒तेनाऽऽ प्या॑य-  
यति।  
(प॒रि॒वा॒पात्प्र॒जां मयि॑ दृह्रते॒ चतु॑र्दश च)।

इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठके दशमोऽनुवाकः॥ १०॥  
--------

[[1524]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(प्रवृतहोमादिमन्त्राणामभिधानम्)

(अथ तृतीयकाण्डे प्रथमप्रपाठके दशमोऽनुवाकः)  
आघारसंस्रावमन्त्रौ नवमे कथितावुभौ।  
अथ दशमे प्रवृतहोमादिमन्त्रा उच्यन्ते।  
अल्पः- “प्रवृतः प्रवृतः प्रवृतहोमौ जुहोति जुष्टो वाचो भूयासमृचा स्तोम ꣳ समर्धयेत्येताभ्याम्” इति।  
षष्ठे काण्डे यद्विहितमृत्विजो वृणीते छन्दा ꣳ स्येव वृणीत इति, तत्र यो यो वृतो भवति तेन तेनेमौ होमौ कर्तव्यौ। तत्र प्रथममन्त्रपाठस्तु-  
जुष्टो वाच इति। अहं वाग्देवतायाः प्रियो भूयासं तथा वाचां पालको यो देवस्तस्यापि प्रियो भूयासम्। हे वाग्देवि शब्दरूपाया वाचः संबन्धि यन्मधुरं पदं तस्मिन्मा धा मां स्थापय। सरस्वत्यै तुभ्यमेतद्धुतमस्तु।  
द्वितीयमन्त्रपाठस्तु-  
ऋचा स्तोममिति। हे वाग्देवि ऋचा योनिभूतया स्तोमं सामावृत्तिं वा समर्धय समृद्धिं कुरु। तथा गायत्रेण साम्ना सहितं रथंतरं साम समर्धय। गायत्रस्य वर्तनी मार्गो यस्य बृहतः साम्नस्तद्गायत्रवर्तनि। तादृशं यथा भवति तथा बृहत्साम समर्धय। कर्मानुष्ठानाय वृतेषु ऋत्विक्षु ऋक्सामादिगतं यद्वैकल्यं तत्परिहृत्य समृद्धं कुर्विति तात्पर्यार्थः।  
कल्पः- “यस्ते द्रप्सो यो द्रप्स इत्येतैः प्रतिमन्त्रं वैप्रुषहोमाञ्जुहोति” इति। यस्ते द्रप्स इत्येतद्द्वयोः प्रतीकं ततस्रयो मन्त्रास्तैर्मन्त्रैः पवमानार्थं प्रसर्पणात्पूर्व जुहुयात्। वैप्रुषान्सप्तहोसारं च हुत्वा बहिष्पवमानवन्माध्यंदिनं पवनानं प्रसर्पन्तीति सूत्रकारेमोक्तत्वात्। तत्र प्रथमामृचमाह-  
यस्ते द्रप्स इति। हे सोम तत्र संबन्धी यो द्रप्सो रसबिन्दुरथवांऽशुरधिषवण-फलकयोरुपस्थादुपरिभागात्स्कन्दति भूमौ पतत्याथवाऽध्वर्योर्बाहुच्युतः स्कन्दति। अथवा यस्ते रसबिन्दुः पवित्राद्दशापवित्राद्वा भूमौ पतति तं द्रप्सं तं चांशुभिन्द्राय स्वाहाकृतं स्वाहाकारेण समर्पितं कृत्वा जुहोमि।  
अथ द्वितीयामृचमाह-  
यो द्रप्स इति। परिवापादीनि सवनीयपुरोडाशद्रव्याणि। परिवापो ला-

[[1525]]

प्रपा॰ १ अनु॰ १०) कृष्णयजुर्वेदीयतैत्तिरीयसंहिता।  
(प्रवृतहोमादिमन्त्राणामभिधानम्)  
जानां समूहः। पुरोडाशः प्रसिद्धः। करम्भः सक्तवः। धाना भृष्टयवतण्डुलाः। सोमः प्रसिद्धः। धानाश्च सोमश्च धानासोमं तस्मात्। मन्यी शुक्रश्च ग्रहौ। हे इन्द्रोकानां परिवापादीनां सकाशाद्यो द्रप्सो भूमौ पतितो यश्चांशुर्भूमौ पतितस्तं द्रप्सं तं चांशुं स्वाहाकारेण समर्पितं कृत्वा तुभ्यमिन्द्राय जुहोमि।  
अथ तृतीयामाह-  
यस्ते द्रप्स इति. हे सोम यस्ते द्रप्सो मधुमान्माधुर्यवानिन्द्रियवानिन्द्रिय-वृद्धिकारी मया स्वाहाकृतः सन्दिवो वा पृथिव्वा वाऽन्तरिक्षाद्वा परितः पतितस्ततस्त-स्मात्सर्वस्मादागत्य पुनर्देवानप्येति प्राप्नोति तं द्रप्समिन्द्राय स्वाहाकारेण समर्पितं कृत्वा जुहोमि।  
यदुक्तं सूत्रकारेण- “उदञ्चः प्रह्वा बहिष्पवमानाय पञ्चर्त्विजः समन्वारब्धाः सर्पन्त्यध्वर्युं प्रस्तोताऽन्वारभते प्रस्तोतारं प्रतिहर्ता प्रतिहर्तारमुद्गातोद्गातारं ब्रह्मा ब्रह्माणं यजमानः” इति। पूर्वोऽध्वर्युर्बर्हिर्मुष्टिं धून्वन्तर्पति वागग्रेगा अग्र एत्विति” इति च, तदेतद्विधत्ते-  
अध्वर्युर्वा इति। बहिष्पवमानाय सर्पतामृत्विजां मध्येऽध्वर्युरेव प्रथमो युज्यते पूर्वभावी सन्सर्पणे प्रवर्तते। तस्मात्तेनाध्वर्युणा स्तोमो योक्तव्यः। बहिष्पवमानस्तोत्रं प्रस्तोत्रादिषु योजनीयमित्यभिज्ञा आहुः। तद्योजनाय वागग्रेया इति मन्त्रं पठेत्। अग्रे गन्तुं शक्नोतीत्यग्रेगाः। तादृशी वाग्देवतर्त्विजामग्रे गच्छतु। ऊथंभूता वाक्, ऋजुगा देवेभ्यो देवप्राप्त्यर्थमृजुना मार्गेण गच्छन्ती, मय्यध्वर्यौ यशो दधती कीर्तिं स्थापयन्ती, पशुषु गवादिषु प्राणान्सुस्थिरं दधती, मयि च यजमाने च पुत्रादिरूपां प्रजां दधतीति मन्त्रस्यार्थः। तेन मन्त्रपाठेनाध्वर्युर्यज्ञमुखे बहिष्पवमानारम्भे वाचमेव योजितवान्भवति।  
बहिष्पवमानसर्पणस्य कालं विधत्ते वास्तु वा इति।  
ऐन्द्रवायवादिकान्ग्रहान्पूर्वभाविनः सर्वान्गृहीत्वा बहिष्पवमानमृत्विजः सर्पन्तीति यदेतेन यज्ञस्य वास्तु क्रियते गृहरूपं स्थानं कृतं भवति। तस्मादुक्तग्रहादूर्ध्वं सर्पे-युरित्यर्थः।  
यदुक्त सूत्रकारेज- “वैष्णव्यर्चा पुनरेत्य यजमानो राजानमुपतिष्ठते विष्णो त्वं नो अन्तम इति”। तदेतद्विधत्ते-

[[1526]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(प्रवृतहोमादिमन्त्राणामभिधानम्)  
पराञ्चो हीति। हि यस्मात्परात्र्चः पुनरावृत्तिरहिता ऋत्विजा बहिष्यवमानाय यन्ति सर्पन्ति। यस्माच्च सामगाः पराचीभिः पुनरावृत्तिरहिताभिर्बहिष्पवमानस्तोत्रा-धारभूताभिरुपास्मै गायतेत्यादिभिर्नवभिर्ऋग्मिः स्तुवते, तस्मात्पराक्त्वेन यज्ञविघ्नो मा भूदित्यभिप्रेत्य पुनः सोमसमीपमागत्य यजमानुमुपतिष्ठेत। विष्णोर्व्याप्तत्वेन यज्ञस्वरूपत्वाद्वैष्णवमन्त्रेण यज्ञमेव पुनरपि प्रवर्तितवान्भवति।  
तं मन्त्रं पठित्वा तात्पर्यं दर्शयति-  
विष्णो त्वमिति। हे विष्णो त्वं नोऽस्माकमन्तमोऽन्तिकतमः प्रत्यासन्न तमः। हे सहन्त्यस्मदपराधं सहिष्णो शर्म सुखमस्मभ्यं यच्छ। ते तव संबन्धिनः सोमरसस्य धारा मधुश्‍चुतो मधुरं रसं क्षरन्त्य उत्समक्षितमुपक्षयरहितं यथाभवति तथा प्रदुह्रते प्रकर्षेण दुहताम्। एतेन मन्त्रपाठेंन पूर्वेशु पात्रेषु गृहीतस्यास्य सोमस्य यदेव स्वरूपं चिराव-स्थानेनोपशुष्यति मन्त्रेण पशोः श्रोण्यामञ्जनं विहितम्। घृतेनाक्ताविति मन्त्रेण पशोः शिरस्यञ्जनं विहितं, तयोरुभयोर्मध्य ऋत्विजो वृणीत इति वरणस्य विहितत्वाज्जुष्टो वाच इत्यादिकौ प्रवृतहोममन्त्रौ तयोरञ्जनमन्त्रयोर्मध्ये द्रष्टव्यौ। ऋतुग्रहणात्पूर्वं बहि-ष्पवमानस्यानुष्ठेयत्वात्तदङ्गमन्त्राणां यस्ते द्रप्स इत्यादीनां मधुश्च माघवश्चेत्येतस्माद-नुवाकात्प्राचीनं स्थानं द्रष्टव्यम्। अत्र विनियोगसंग्रहः-  
जुष्टो द्वे प्रवतो योऽसौ जुहुयात्प्रवृताहुती।  
यस्रिभिर्वैप्रुषो होमो वागध्वर्युर्ब्रवीति हि॥  
विष्णो सोमं स्पृशेदत्र मन्त्राः सप्त प्रकीर्तिताः॥

इति श्रीमत्सायणाचार्यविरचिते माधवीये वेदार्थंप्रकाशे कृष्णयजुर्वे  
दीयतैत्तिरीयसंहिताभाष्ये तृतीयकाण्डे प्रथमप्रपाठके  
दशमोऽनुवाकः॥ १०॥  
---------

[[1527]]

प्रपा० १ अनु० ११) कृष्णयजुर्वेदीयतैत्तिरीयसंहिता।  
(कासांचित्पुरोनुवाक्यानामभिधानम्)  

### ११ 
(अथ तृतीयाष्टके प्रथमप्रपाठके एकादशोऽनुवाकः)।  
अ॒ग्निना॑ र॒यिम॑श्नव॒त्पोष॑मे॒व दि॒वेदि॑वे।  
य॒शसं॑ वी॒रव॑त्तमम्। गोमा॑ꣳ अ॒ग्नेऽवि॑मा ꣳ  
अ॒श्वी य॒ज्ञो नृवत्स॑खा॒ सद॒मिद॑प्रमृ॒ष्यः।  
इडा॑वा ꣳ ए॒षो अ॑सुर प्र॒जावा॑न्दी॒र्धो र॒यिः  
पृ॑थुबु॒घ्नः स॒भावा॑न्। आ प्या॑यस्व॒ सं ते॑।  
इ॒ह त्वष्टा॑रमग्नि॒यं वि॒श्‍वरू॑मुप॑ ह्वये। अ॒-  
स्माकमस्तु॒ केव॑लः। तन्न॑स्तु॒रीप॒मध॑ पोष-  
यि॒त्नु देव॑ त्वष्ट॒र्विर॑रा॒णः स्य॑स्व। यतो॑ वी॒रः  
( १ ) क॒र्म॒ण्यः सु॒दक्षो॑ यु॒क्तग्रा॑वा॒ जाय॑ते  
दे॒वका॑मः। शि॒वस्त्व॑ष्टरि॒हाऽऽ ग॑हि वि॒भुः  
पाष॑ उ॒त त्मना॑। य॒ज्ञेय॑ज्ञे न॒ उद॑व। पि॒श  
ङ्ग॑रूपः सु॒भरो॑ वयो॒धा श्रु॒ष्टी वी॒रो जा॑यते  
दे॒वका॑मः। प्र॒जां त्वष्टा॒ वि ष्य॑तु॒ नाभि॑म॒स्मे  
अथा॑ दे॒वाना॒मप्ये॑तु॒ पाथः॑। प्रणो॑ दे॒व्या  
नो॑ दि॒वः। पी॒पि॒वा ꣳ स॒ꣳ सर॑स्वतः स्तनं॒  
यो वि॒श्वद॑र्शतः। धुक्षी॒महि॑ प्र॒जामिष॑म्  
(२) ये ते॑ सरस्व ऊ॒र्मयो॒ मधु॑मन्तो घृत॒-  
श्‍चुतः॑। तेषां॑ ते सु॒म्नमी॑महे। यस्य॑ व्र॒तं  
प॒शवो॒ यन्ति॒ सर्वे॒ यस्य॑ व्र॒तमु॑पतिष्ठ॑न्त॒ आ-  
पः॑। यस्य॑ व्र॒ते पु॑ष्टि॒पति॒र्निवि॑ष्ट॒स्त ꣳ सर॑स्व-  
न्त॒मव॑से हुवेम। दि॒व्य ꣳ सु॑प॒र्णं व॑य॒सं बृ॒ह

[[1528]]

श्रीमत्सायणाचार्यविरचितभाष्यसमेता (३ तृतीयकाण्डे-  
(कासांचित्पुरोनुवाक्यानामभिधानम्)  
न्त॑म॒पां गर्भं॑ वृष॒भमोष॑धीनाम्। अ॒भी॑प॒॒तो  
वृ॒ष्ट्या त॒र्पय॑न्तं॒ त ꣳ सर॑स्वन्त॒मव॑से हुवेम।  
सिनीवालि॒ पृथु॑ष्टुक्रे॒ या दे॒वाना॒मसि॒ स्वसा॑।  
जु॒षस्व॑ ह॒व्यम् (३ तृतीयकाण्डे) आहु॑तं प्र॒जां दे॑वि  
दिदिड्ढि नः। या सु॑पा॒णिः स्व॑ङ्गु॒रिः सु॒  
षूमा॑ बहुसूव॑री। तस्यै॑ वि॒श्पत्नि॑यै ह॒विः  
सि॑नीवा॒ल्यै जु॑होतन। इन्द्रं॑ वो वि॒श्वतस्प-  
रीन्द्रं॒ नरः॑। असि॑तवर्णा॒ हर॑यः सुप॒र्णा मि-  
हो॒ वसा॑ना॒ दिव॒मुत्प॑तन्ति। त आऽव॑वृत्र॒न्त्स-  
द॑नानि कृत्वाऽऽदित्पृ॑थि॒वी घृतैर्व्यु॑द्यते। हि-  
र॑ण्यकेशो॒ रज॑सो विसा॒रेऽहि॒र्धुनि॒र्वात॑ इव॒  
ध्रजीमान्। शुचि॑भ्‍राजा उ॒षसः॑ ( ४ ) न-  
वे॑दा॒ यश॑स्वतीरप॒स्युवो॒ न स॒त्याः। आ ते॑  
सुप॒र्णा॑ अ॑भिनन्त॒ एवैः॑ कृ॒ष्णो नोनाव वृष॒-  
भो यदी॒दम्। शि॒वाभि॒र्न स्मय॑मानाभि॒राऽ–  
गा॒त्पत॑न्ति॒ मिहः॑ स्त॒नय॑न्त्य॒म्‍रा। वा॒श्रेव॑  
वि॒द्युन्मि॑माति व॒त्सं न मा॒ता सि॑षक्ति। य  
दे॑षां वृ॒ष्टिरस॑र्जि। पर्व॑तश्वि॒न्महि वृ॒द्धो वि॑-  
माय दि॒वश्‍चि॒त्सानु॑ रेजत स्व॒ने वः॑। यत्क्री-  
ड॑थ मरुतः (५) ऋ॒ष्टि॒मन्त॒ आप॑ इव स॒-  
ध्रिय॑ञ्चो धवध्वे। अ॒भि क्र॑न्द स्त॒नय॒ गर्भ॒  
मा धा॑ उद॒न्वता॒ परि॑ दीया॒ रथे॑न। द्दति ꣳ

[[1529]]

प्रपा० १ अनु०११) कृष्णयजुर्वेदीयतेत्तिरीयसंहिता।  
(कासांचित्पुरोनुवाक्यानामभिधानम्)  
सु क॑र्म॒ विषि॑तं॒ न्य॑ञ्चꣳ स॒मा भव॑न्तूद्वता॑  
निपा॒दाः। त्वं त्या चि॒दच्यु॒ताग्रे प॒शुर्न य-  
व॑से। वामा॑ ह॒ यत्ते॑ अजर॒ वना॑ वृ॒श्‍चन्ति॒  
शिक्क॑सः। अग्ने॒ भूरी॑णि तव॑ जातवेदो॒ स्व-  
धावो॒ऽमृत॑स्य॒ वाम॑। याश्‍च॑ [ ६ ] मा॒या  
मा॒यिनां॑ विश्‍वमिन्व॒ त्वे पू॒र्वीः सं॑द॒धुः पृ॑ष्ट-  
बन्धो। दि॒वो नो॑ वृ॒ष्टिं म॑रुतो ररीध्वं॒ प्र  
पि॑न्वत॒ वृष्णो॒ अश्व॑स्य॒ वाराः॑। अ॒र्वाङे॒तेन  
स्तनयि॒न्तुनेह्य॒पो नि॑षि॒ञ्चन्नसु॑रः पि॒ता नः॑।  
पिन्व॑न्त्य॒पो म॒रुतः॑ सु॒दान॑वः॒ पयो॑ घृ॒तव॑द्वि॒-  
दथे॑ष्वा॒मुवः॑। अत्यं॒ न मि॒हे वि न॑यन्ति वा॒-  
जिन॒मुत्सं॑ दुहन्ति स्त॒नय॑न्तमक्षि॑तम्। उ॒द-  
प्रुतो॑ मरुत॒स्ता ꣳ इ॑यर्त॒ वृष्टि॑म् (७) ये वि-  
श्‍वे॑ म॒रुतो॑ जु॒नन्ति॑। क्रोशा॑ति॒ गर्दा क॒न्ये॑व  
तु॒न्ना पेरुं॑ तुञ्जा॒ना पत्ये॑व जा॒या। घृ॒तेन॒  
द्यावा॑पृथि॒वी मधु॑ना॒ समु॑क्षत॒ पय॑स्वतीः कृ-  
णु॒ताऽऽप॒ ओष॑धीः। ऊर्जं॑ च॒ तत्र॑ सुम॒तिं  
च॑ पिन्वथ॒ यत्रा॑ नरो मरुतः सि॒ञ्चथा॒ मधु॑।  
उदु॒ त्यं चि॒त्रम्। औ॒र्व॒भृ॒गु॒वच्छुचि॑मप्नवा-  
न॒वदा हु॑वे। अ॒ग्नि ꣳ स॑मु॒द्रवा॑ससम्। आ  
स॒व ꣳ स॑वि॒तुर्य॑था॒ भग॑स्येव भु॒जि ꣳ हु॑वे।  
अ॒ग्नि ꣳ स॑मु॒द्रवा॑ससम्। हु॒वे वार्त॑स्वनं क॒विं

[[1530]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(कासांचित्पुरोनुवाक्यानामभिधानम्)  
प॒र्जन्य॑क्रन्द्य॒ꣳ सहः॑। अ॒ग्नि ꣳ स॑मुद्रवा॑स-  
सम् [ ८ ]॥  
(वी॒र इष ꣳ ह॒व्यमु॒षसो॑ मरुतश्च॒ वृष्टिं॒ भग॑स्य॒ द्वाद॑श च)।

इति कृष्णयजुर्वेदीयतैत्तिरीयसंहितायां तृतीयाष्टके  
प्रथमप्रपाठक एकादशोऽनुवाकः॥ ११॥  
--------

प्र॒जाप॑तिरे॒ष ते॑ गाय॒त्रो य॒ज्ञं वै प्र॒जापतेः प्राजाप॒त्या यो वा अय॑थादे-  
वतमि॒ष्टर्गो॑ निग्रा॒भ्याः स्थ॒ यो वै दे॒वाञ्जुष्टो॒ऽग्निना॑ र॒यिमेका॑दश॥ ११॥  
प्र॒जाप॑तिरकामयत प्र॒जाप॑ते॒र्जाय॑माना॒ व्याय॑च्छन्ते॒ मह्य॑मि॒मान्मा॒या मा॒यिनां॒  
द्वि॑चत्वारि ꣳ शत्॥ ४२॥  
इति कृष्णयजुर्वेदीयतैत्तिरीयसंहितायां तृतीयाष्टके  
प्रथमः प्रपाटकः॥ १॥  
--------

[अथ तृतीयाष्टके प्रथमप्रपाठक एकादशोऽनुवाकः]।

ये बहिष्पवमानाङ्गमन्त्रास्ते दशमे श्रुताः।  
अथैकादशे काश्चित्पुरोनुवाक्या उच्यन्ते।  
चित्रया यजेत पशुकाम इत्यत्र सप्तैतानि हवी ꣳ षि भवन्तीति श्रुतम्। तत्र प्रथमस्य हविष आग्नेयस्य पुरोनुवाक्यामाह-  
अग्निनेति। अनेनाग्निना रयिं धनानि अश्नवत्सर्वो जनः प्राप्नोति। न केवलं धनस्य स्वरूपमात्रं किंतु दिवेदिवे तस्य धनस्य पुष्टिमेव प्राप्नोति न तु ह्रासम्। कीदृशं पोषं, यशसं कीर्तिकरं वीरवत्तमं वीरा अस्मदीया पुत्रा अस्येति वीरवत्, अतिशयेन तथाविधम्। तत्रैव याज्यामाह-गोमा ꣳ अग्न इति।

[[1531]]

प्रपा० १ अनु० ११) कृष्णयजुर्वेदीयतैत्तिरीयसंहिता।  
[कासांचित्पुरोनुवाक्यानामभिधानम्]  
हेऽग्ने पुनरावर्तनाय प्रार्थ्यमानो यज्ञ एतैर्विशेषणैर्विशिष्टो भूयात्। बहवो गावोऽस्य सन्तीति गोमान्। एवमविमानश्वीति योज्यम्। नृवत्सखर्त्विग्रूपैर्मनुष्यैर्युक्ता। देवाः सखायो यस्य यज्ञस्य तादृशः। सदमित्सदैवाप्रमुष्योऽनभिभवनीयः। इडावानन्न-वान्। प्रजावान्बह्वपत्यप्रदः। दीर्घः पुनः पुनरनुष्ठानादविच्छिन्नः। रीयर्बहुधनोपेतः। पृथुबुध्नो विस्तीर्णमूलो मन्त्रेष्वनुष्ठानेषु च। मूलभूतेषु च वैकल्यरहितः। सभावान-विकलं यज्ञं द्रष्टुं मिलन्त्या विद्वत्सभया युक्तः। असुः पाणः सोऽस्यास्तीत्यसुरो हेऽसर प्राणवन्नग्न एष पुनः पुनः प्रार्थ्यमानो यज्ञ उक्तविशेषणविशिष्टो भूयात्।  
द्वितीयहविषः सौम्यस्य याज्यानुवाक्ययोः प्रतीके दर्शयति-  
आ प्यायस्वेति। एतच्‍चोभयं चतुर्थकाण्डे मा नो हिꣳसीदित्यत्र व्याख्यास्यते। तृतीयहविषस्त्वाष्ट्रस्य पुरोनुवाक्यामाह-  
इह त्वष्टारमिति। इहास्मिन्कर्मणि त्वष्टारं देवमुपह्वय आह्वयामि। कीद्दश-मग्रिमं मुख्यं विश्वरूपं विश्वानि गर्भे विकर्तुं योग्यानि यस्यायौ विश्वरूपस्तम्। स च त्व-ष्टाऽस्माकं केवलोऽस्तु असाधारणत्वेन पालकोऽस्तु तत्रैव याज्यासह-  
तन्नस्तुरीपमिति। हे त्वष्टर्देव तद्धंन नोऽस्मभ्यं विशेषेण स्यस्व समर्पय। कीदृशं धनं, तुरीपं तूर्णं प्राप्नोतीति तुरीपम्। अधापि च पोषयित्नु पोषयितृ। त्वं च रराणो दानशीलः। यतो यस्माद्धनादस्माभिर्लब्धाद्वीरः शूरः पुत्रो जायते। कीदृशं तच्छुरत्वमिति तदुच्यते कर्मण्यो लौकिके वैदिके च कर्मणि कुशलः। सुदक्षः सम्यमुत्साही शीघ्‍रकारीत्यर्थः। युक्ताः सोमाभिषवार्थं प्रयुक्ता ग्रावाणो यस्यासौ युक्तग्रावा सर्वदा सोमयागस्यानुष्ठातेत्यर्थः। देवकाम ईदृशः सेवकोऽस्माकं भूयादिति देवैः काम्यमानो देवान्वा सेवितुं स्वयं कामयते।  
तत्रैव हविषि विकल्पितां पुरोनुवाक्यामाह-  
शिवस्त्वष्टरिति। हे त्वष्टरत्वं शिवः सुखकरः सन्निहास्मिन्कर्मण्यागहि आगच्छ। उतापि च पोषेऽस्मदीये पोषविषये त्मना विभु परनैरपेक्ष्येण स्वय-

[[1532]]

श्रीमत्सायणाचार्यविरचितभाष्यसमेता- (३ तृतीयकाण्डे-  
भव समर्थः। तादृशस्त्वं तस्मिंस्तस्मिन्यज्ञे नोऽस्मानुदवोत्कर्षेण पालय।  
तत्रैव विकल्पितां याज्यामाह-  
पिशङ्गरूप इति। यस्य त्वष्टुः प्रसादादस्माकं वरिः पुत्रो जायते। कीदृशः पिशङ्गरूपः त्रिवर्गस्य सेवितेत्यर्थः। सुभरः सुष्ठु पोषक। वयोधा दीर्धस्य वयसो धारकश्विरंजीवीत्यर्थः। श्रुष्टी क्षिप्रकारी सत्यवादी वा। देवकाम इति पूर्ववत्। यस्य त्वष्टुः प्रसादादद्दिशो वीरो जातस्ताद्दशस्त्वष्टा नामिं चक्रस्य नाभिवत्प्रशस्तां प्रजां पुत्रपौत्रादिरूपामस्मे अस्मासु विष्यतु विशेषेण समर्पयतु। अथानन्तरं देवानामपि पाथोऽन्नमेतु * प्राप्नोतु।

अथ चतुर्थस्य हविषः सरस्वतीदेवताकस्य याज्यापुरोनुवाक्ययोः प्रतीके दर्शयति-  
प्र णो देवीति। प्र णो देवी सरस्वतीति पुरोनुवाक्या। आ नो दिवो बृहत इति याज्या। एतच्चोभयमग्नाविष्णू महीत्यत्र व्याख्यातम्-  
पञ्‍चमस्य हविषः सरस्वद्देवताकस्य पुरोनुवाक्यामाह-  
पीपिवा ꣳ समिति। सरस्वतः सरस्वन्नामकस्य देवस्य यः स्तनो विश्वदर्शतो विश्वविषयकदर्शनोपेतः क्षुधितान्बालानिव पालयितुं जानातीत्यर्थः। ताद्दशं स्तनं यज्ञ-लक्षणं पीपिवांसमस्मान्वर्धितवन्तं प्रजां पुत्रादिरूपामिषमन्नं च धुक्षीमहि। यथा गां पयो दुहन्ति तद्वदेतद्देवताकं यागमनुष्ठाये प्रजादिकं प्राप्ताः स्मेत्यर्थः। तत्रैव विकल्पितां पुरोनुवाक्यामाह-  
ये ते सरस्व इति। हे सरस्वः सरस्वन्समुद्र त्वदीया य ऊर्मयो मधुमन्ते माधुर्ये-युक्ता घृतश्‍चुतो घृतसमानमुदकं क्षारयन्तो वर्तन्ते ते त्वदीयानां तेषामूर्मीणां संबन्धि सुम्नं सुखमीमहे प्राप्नुमः। तत्रैव याज्यामाह-  
यस्य व्रतमिति। यस्य सरस्वतः संबन्धि व्रतं कर्म पशवो यन्ति द्विपादश्चतुष्पादश्च सर्वे पशवः प्राप्नुवन्ति। एतदीयेन कर्मणा पशवो लभ्यन्त इत्यर्थः। तथा वृष्टिरूपा आपो यस्य व्रतमुपतिष्ठन्ते सेवन्ते। अग्नौ प्रास्ताऽऽहुतिरिति न्यायेन वृष्टेरेतत्कर्मसाध्यत्वात्पुष्टिपतिर्धनपोषकस्य पालको यजमानो यस्य व्रते निवि-

[[1533]]

प्रपा० १ अनु० ११) कृष्णयजुर्वेदीयतैत्तिरीयसंहिता।  
[कासांचित्पुरोनुवाक्यानामभिधानम्]  
ष्टस्तदीयेन व्रतेन धनपुष्टेः सुलभत्वात्ताद्दशं सरस्वन्तं देवमस्माकं रक्षणाय हुवेम ह्वयेम। तत्रैव विकल्पितां याज्यामाह-  
दिव्य ꣳ सुपर्णमिति। अत्र चतुर्थः पादः पूर्ववत्। कीद्दशं सरस्वन्तम्। दिवमर्हतीति दिव्यं, सुषर्णं शोभनाभ्यां पक्षाभ्यामुपेतम्। यदा पक्षिरूपं धृत्वा दिवि गच्छति तदनीमेतौ पक्षौ द्रष्टव्यौ। वयसं पक्षिरूपिणं बृहन्तं महान्तम्। अपां वृषभं जलानां वर्षितारम्। ओषधीनां गर्भं वीह्यादिमञ्जरीरूपम्। अभीपतो वृष्ट्या तर्पयन्तं वृष्टिरूपेणाभितः पतनात्सर्वेषां तृप्तिहेतुं वायुना नीयमानैर्जलबिन्दुभिः पक्षसद्दशैः पक्षिवद्दिवि मेघेषु गत्वा जलबाहुल्यं प्राप्य स्वयममेवापां वर्षितां व्रीह्यादिरूपेण गर्भो भवति। पुनश्च वृष्टिरूपेण सर्वतः पतन्सर्वं जगत्तर्पयतीत्यर्थः। ताद्दशं सरस्वन्तमाह्वयामेत्यर्थः।  
अथ षष्ठस्य हविषः सिनीवालीदेवताकस्य पुरोनुवाक्यामाह-  
सिनीवालीति। अमावस्या सिनीवालीति श्रुतत्वादमावास्यातिथ्यभिमानिनी देवता सिनीवाली। हे सिनीवालि या त्वं देवानां स्वसाऽसि भगिनीवद्धितकारिण्यसि दर्शेष्टिसाधनत्वात्। स्तुकं स्तोत्रं, पृथु स्युकं स्तोत्रं यस्याः सा पृथुष्टुका। तस्याः संबोधनं हे पृथुष्टुके। अनेन सिनीवाली विशेष्यते। ताद्दशी त्वमाहुतमस्माभिः समन्तात्समर्पितं हविर्जुषस्व। हे देवि नोऽस्मभ्यं प्रजां दिदिड्ढि उपचिनु प्रभूटां कुर्वित्यर्थः। तत्रैव याज्यामाह-  
या सुपाणिरिति। शोभनौ पाणी यस्याः सा सुपाणिः। शोभना अङ्गुलयो यस्याः सा स्वङ्गुरिःष सुषूगा सुष्ठु प्रसवित्री। बहुसूवरी बहूनां यज्ञानां सवित्री। ईद्दशी या सिनीवाली तस्यै विश्‍पत्नियै विशां पालयित्र्यै सिनीवाल्यै हविर्जुहोतन हे ऋत्विग्य-जमाना जुहुत।  
ऐन्द्र उत्तमो भवतीति यदिदं सप्तमं दविः श्रुतं तत्र याज्यानुवाक्ययोः प्रतीके दर्शयति-  
इन्द्रमिति। एतच्चोभयं प्रथमकाण्डस्य षष्ठप्रपाठके व्याख्यातम्।  
इत्थं चित्रायागे याज्यानुवाक्या उक्ताः। अथ कारीरीघ्ट्युपयुक्ता मन्त्रा उच्यन्ते।

[[1534]]

श्रीमत्सायणाचार्यविरचितभाष्यसमेता- [३ तृतीयकाण्डे-  
(कासांचित्पुरोनुवाक्यानामभिधानम्)

कल्पः – “अथाऽऽसां धूममनुमन्त्रयतेऽसितवर्णा हरयः सुपर्णा इति” इति आसां करीरसक्तुपिण्डीनामग्नौ हुतानामित्यर्थः। पाठस्तु-  
असितवर्णा इति। अग्नि दह्यमानास्यः करीरसक्तुपिण्डीभ्यो ये निर्गता धूमास्ते दिवमुत्पतन्ति। कीद्दशा धूमाः। असितवर्णा कृष्णवर्णा हरयो मेघनिष्पादनाय रसहरणशीलाः सुपर्णाः प्रसारितपक्षसद्दशा मेहनान्मिहो मेघास्तद्रूपा भूत्वा वसानाः सूर्यमण्डलादिकमाच्छादयन्तस्ते धूमनिष्पाद्याः स्वोदरेषु जलस्य च सदनानि स्थानानि कृत्वाऽऽववृत्रन्निह कर्षितुमावृत्ताः। आदिदनन्तरमेव पृथिवी घृतैर्घृतवत्क्षरद्भिरुदकैर्व्यूद्यते विशेषेण क्लिद्यते।  
कल्पः- “अथैनमाहवनायेऽप्रहृत्याथास्य धूममनुमन्त्रयते हिरण्यकेशो रजसो विसार इति ” इति। एनं पुनर्नवायाः स्तम्बम्। पाठस्तु-  
हिरण्यकेश इति। हिरण्यवर्णा अग्निकेशस्थानीया ज्वाला येन धूमेन सहोत्पद्यन्ते सोऽयं पुनर्नवाजन्यो धूमो हिरण्यकेशः। रजसो मेघरूपस्य रञ्जनस्य विसारे प्रसारेण निमित्तभूते सति अहति गच्छतीत्यहिर्मेघरूपमाकाशस्य रञ्जनं प्रसारयितुं गच्छतीत्यर्थः। वात इव धुनिर्ध्रजीमान्। यथा वायुः कम्पमानः शीघ्रगतियुक्तस्तद्वदयमित्यर्थः। मेघात्मा शुचिभ्राजा निर्मलदीप्तिर्मेघरूपेण परिणतोऽपि घूमो विद्युद्रुपया दीप्या युक्त इत्यर्थः। सोऽयमीद्दशो धूमोऽस्मदर्थं वृष्टिमुत्पादयत्विति शेषः। उषसः प्रभातकालस्य नवेदा मेघैः प्रकाशस्याऽऽबृतत्त्वे न विद्यते न ज्ञायतेऽनेनेति नवेदाः। सूर्योदयो यथा न ज्ञायते तथा मेधसमृद्धिरस्त्वित्यर्थः। यास्तु सस्यनिष्पादिका भूमयस्ताः सस्यनिष्पादनेन यशस्वतीः कीर्तिमत्यो भवन्तु। अपस्युवो न, अप उदकान्यात्मन इच्छन्तीत्यपस्युवः। तथाविधा इव वर्तन्ते। ताश्च भूमयः सत्या अमोघारम्भाः सुक्षेत्रा इत्यर्थः। एतासामनुग्रहाय पुनर्नवाधूमो वृष्टिं जनयत्विति शेषः।  
अस्मिन्नेव धूमाभिमन्त्रणे तिस्र ऋचो विकल्पन्ते। तत्र प्रथमा-  
आ ते सुपर्णा इति। हे पुनर्नवे ते तव संबन्धिनो धूमाः सुपर्णाः पक्षिवदुत्पतन-शीला एवैरामिनन्त पुनर्गमनैः समन्तादुद्वकं प्रक्षिप्तवन्तः। ततो मेघः कृष्णो नीलवर्णो वृषभो वर्षिता भूवा नोनाप पुनः पुनर्गंर्जनमकरोत्। यदि यदा

[[1535]]

प्रपा० १ अनु० ११) कृष्णयजुर्वेदीयतैत्तिरीयसंहिता।  
[कासांचित्पुरोनुवाक्यानामभिधानम्]  
यस्मिकाल इदं सर्वं प्रवर्तते तदा शिवाभिर्न सानुग्रहाभिरिव स्मयमानाभिर्हसन्तीभिरिव वृष्टिभिर्युक्तो मिहो मेघ आगादागच्छति। तत ऊर्ध्वं पतन्ति वृष्टिधारा इति शेषः। अम्‍रा स्तनयन्ति अस्‍राणि च गर्जन्ति। ईद्दशमहिमोपेतः पुनर्नवाधूम इत्यर्थः। अथ द्वितीया-  
वाश्रेवेति। उपरितनमन्त्रे मरुत इति पदं प्रयुज्यते, त एव मरुतोऽत्रेदं शब्देन परामृश्यन्ते। एषां मरुतां संबन्धिनी वृष्टिर्यदसर्जि यदा सृष्टा भवति तदा गर्जनसहिता विद्युन्मरुतः प्रति वाश्रेव वाश्यमानेव शब्दं कुर्वतीव मिमाति मीय़ते प्रतिभातीत्यर्थः। सिषक्ति सज्यते मरुद्भिः संबध्यत इत्यर्थः। तत्र द्दष्टान्तः- वत्सं न मातेति। माता वत्स-मिव यथा प्रस्रवन्ती गौर्वत्सं प्रति हम्भारवं कुर्वांणा मनुष्यैरवलोक्यते तेन वत्सेन संबध्यते तद्वदियं विद्युदित्यर्थः।  
अथ तृतीया-  
पर्वतश्चिदिति। हे मरुत ऋषिमन्तो वज्‍रायुधवन्तो यूयं यदा क्रीडां कुरुथ तदानीं वः स्वने युष्माकं गर्जने सति पर्वतश्चिद्विभाय पर्वतोऽपि विभेति। कीद्दशः पर्वतः। महि वृद्धस्तिर्यक्प्रमाणेनात्यन्तं महानूर्ध्वप्रमाणेन वृद्धः। किंच दिवश्चित्, उन्नतत्वेन दिवोऽ–प्युपरि वर्तमानः। सानु रेजत भवतां गर्जते सति प्रौढोऽपि पर्वतसानुः कम्पते। किंच यू-यमाप इव सध्‍रियञ्चो धवध्वे व्यापका इव सन्तः क्रीडन्तश्च धावध्वम्। ईद्दशैर्मरुद्भिर्यु-क्तोऽयं पुनर्नवाधूमो वृष्टिमुत्पादयत्विति मन्त्रयोस्तात्पर्यार्थः।  
कल्पः-“ कृष्णोऽश्वः पुरस्तात्प्रत्यङ्मुखोऽवस्थितो भवति तमेतेन वाससाऽ–भिपिनष्ट्यभिक्रन्दति” इति।  
यथाऽयमश्व उपद्रवं सोढुमसहमानः क्रन्दति तथा कृष्णवस्रेण तस्य शरीरं घर्षयेत्। पाठस्तु-  
अभि क्रन्देति। हेऽश्वाभिक्रन्द सर्वतः शब्दं कुरु। स्तनय मेघगर्जितमिवोच्चध्वनिं कुरु गर्भमाधा मेघस्योदरे जलरूपं गर्भमाधेहि। किंच, उदन्वतोदकवता रथेन रथ-सद्दशेन मेघेन सह परिदीय सर्वतो गच्छ। विषितं विमुक्तद्वारं न्यञ्चमवाक्कृतं दृतिं चर्ममयजलाधारसद्दशं मेघं सुकर्ष सुखेनाऽऽकृष्टं कुरु। न्य-

[[1536]]

श्रीमत्सायणाचार्यविरचितभाष्यसमेता- [३ तृतीयकाण्डे-  
[कासांचित्पुरोनुवाक्यानामभिधानम्]  
ग्भावेन पद्यन्त इति निपादा निम्नदेशास्ते चोदकपूर्णाः सन्त उद्वतोन्नतेन स्थलेन समा भवन्तु।  
अथाग्नये धामच्छदे पुरोडाशभष्टाकपालँ निर्वपेन्गारुत ꣳ सप्तकपाल ꣳ सौर्यमेककपालमित्येतेषां हविषां क्रमेण याज्यानुवाक्या उच्यन्ते। तथा च बौधायनः-  
”तस्या एते भवन्ति त्वं त्या चिदच्युताग्ने भूरीणि तव जातवेदो दिवो ना वुष्टिं मरुतो ररीध्वं पिन्वन्त्यपो मरुतः सुदानव उदु त्यं चित्रमिति ” इति।  
तत्राऽऽद्यस्य हविषः पुरोनुवाक्यामाह-  
त्वं त्या चिदिति। हेऽजर विनाशरहिताग्ने यद्वनानि यान्युदकानि ते धामा ह त्वदीयं स्थानं शिक्वसोऽर्चींषि च वृश्चन्ति विनाशयन्त्येव। त्वं तु त्याचित्ताम्यप्यु-दकान्यच्युतानि विनाशरहितानि कुर्विति शेषः। तत्र दृष्टान्तः पशुर्न यवसे तृणे भक्षिते सति पशुरिव। यथा गविदिकः पशुस्तृणं भक्षयित्वा क्षीरमच्युतं करोति तद्वदित्यर्थः। तत्रैव याज्यामाह-  
अग्ने भूरीणीति। हेऽग्नेऽमृतस्य मरणहितस्य तव धाम भूरीणि स्थानानि बहूनि जातवेदो देव स्वधाव इति त्रीणि संबुद्धयन्तान्यग्निविशेषणानि। जातं जगद्वेत्तीति जातवेदाः। द्योतनशीलो देवः। स्वधाशब्दोऽन्नवाची तदस्यास्तीति स्वधावान्। किंच, मायिनां लोके मायायुक्तानामैन्द्रजालिकाशयानां या मायाः सन्ति ताः संदधुस्त्वे त्वयि सम्यक्स्थापितवन्तः पूर्वीरिति मायाविशेषणम्। पुरातन्योऽनादिसंप्रदायपरम्परागता इत्यर्थः। विश्वमिन्व पृष्टबन्धो, इति द्वयं संबुद्ध्यन्तमग्निविशेषणम्। विश्वमिन्वति प्रीणयतीति बिश्वमिन्वः। पृष्टश्चासौ बन्धुश्चेति पृष्टबन्धुः। तत्र महिमा कीद्दश इति जिज्ञासया यः पृच्छति तस्य बन्धु रिव स्नेहं कोरतीत्यर्थः। नवसस्यहेतूनामुपायानां त्वयि विद्यमानत्वादैन्द्रजालिकवदकस्मादेव प्रौढां वृष्टिं संपादयेति तात्पर्यार्थः।  
द्वितीयस्य हविषः पुरोनुवाक्यमाह-  
दिवो नो वृष्टिमिति। हे मरुतो नाऽस्मदर्थं दिवः सकाशाद्वृष्टिं ररीध्वं स्रावयत। ततश्चाश्वस्याश्‍नुवानस्य व्याप्तिमतो वृष्णो वर्षयितुरिन्द्रस्य संबन्धिनी र्धाराः प्रपिन्वतोदकधाराः सिञ्‍चत। हे वृषंस्त (स्त्व) मेनेन स्तनयित्नुना गर्ज नवता मेघेन सहार्वाङेहि अम्बरादभिमुखमागच्छ। किं कुर्वन्। अपो नितर

[[1537]]

प्रपा० १ अनु० ११) कृष्णयजुर्वेदीयतैत्तिरीयसंहिता।  
(कासांचित्पुरोनुवाक्यानामभिधानम् )  
सिञ्चन्। कीद्दशस्त्वम्। असून्प्राणान्‍राति ददातीत्यसुरः। नोऽस्माकं पिता पालकः। तत्रैव याज्यामाह्-

पिन्वन्त्यप इति। सुदानवः सुष्ठु जलदानपरा मरुतोऽपः पिन्वन्ति सिञ्चन्ति। तत्र द्दष्टान्तः- पयो वृतवद्विदथेष्वाभुव इति। पयोवदिति वतिप्रत्ययोऽध्याहर्तवंयः। आभवन्ति यज्ञभूमीरागच्छन्तीत्याभुव ऋत्विग्यजमानास्ते यथा विदथेषु यज्ञेषु पयो घृतं च सिञ्चन्ति तद्वत्। अत्यशब्दोऽश्ववाची। तथा चाश्वमेधकाण्डे मन्त्र आम्नायते- ”अश्वोऽसि हृयोस्यत्योऽसि नरोऽसि” इति। निर्वचनं तद्ब्राह्मणे पठ्यते-अत्योऽसीत्याह। तस्मादश्वः सर्वान्पशूनत्येति” इति। वाजिशब्दो वेगवन्तं मेघमाचेष्ट। अत्यं नाश्वमिव मिहे सेचनार्थं वाजिनं विनयन्ति, यथाऽश्वशिक्षका अश्वं शिक्षयन्ति एवं मरुतो वर्षार्थं मेघं विधेयी कुर्वन्तीत्यर्थः। विधेयीकृत्य चाक्षितमुपक्षयरहितं स्तनयन्तं गर्जन्तं मेघमुत्सं दुहन्ति निरन्तरजलप्रस्रवणं यथा भवति तथा वर्षयन्ति।

तत्रैव विकल्पितामन्यां पुरोनुवाक्यामाह-  
उदप्रूत इति। उदप्‍रुत उदकदातॄंस्तान्मरुत इयर्त प्राप्नुत प्रार्थयत हे ऋत्विग्य-जमानाः। तान्कान्। ये विश्वेऽपि मरुतो वृष्टिं जुनन्ति प्रयच्छन्ति। प्रार्थनायां द्दष्टान्तः- गर्दा बुभुक्षिता कन्या तुन्ना पीडिता सती यथा क्रोशात्याक्रोशति। यथा मातापितरौ प्रत्याक्रोशति रोदिति तथैते यजमानादयो वृष्टिं वचसा प्रार्थयन्त इत्यर्थः। मरुतामनुग्रहे दृष्टान्तः-पेरुं तुञ्जाना पत्येव जायेति। पेरुं पानादिकामां कन्यां तुञ्जानाऽऽभाषमाणा माऽभिरोदीः किं तेऽभिलषितमिति वदन्ती पत्या सह जायेव। यथा मातापितरौ कन्या-मनुगृह्णीतस्तथा मरुत ऋत्विग्यजमानाननुगृह्णन्तीत्यर्थः।  
तत्रैव विकल्पितामन्यां याज्यामाह-  
घृतेनेति। हे मरुतो घृतेन घृतसद्दशेन मधुना मधुरेण जलेन द्यात्रापृथिवी लोकद्वयं समुक्षत, या आपो भूमावुक्षितास्ताभिरोषधीः पयस्वतीः सारवतीः कृणुत कुरुत। हे नरो जलस्य नेतारो मरुतो यत्र देशे मधु मधुरमुदकं सिञ्‍चथ तत्र देश

[[1538]]

श्रीमत्सायणाचार्यविरचितभाष्यसमेता- [३ तृतीयकाण्डे-  
[कासांचित्पुरोनुवाक्यानामभिधानम्]  
ऊर्जं सोरोपेतमन्नं सुमतिं शोभनबुद्धियुक्तां प्रजां च पिन्वथ सिञ्‍चथ संपादयतेत्यर्थः।  
अथ तृतीयस्य हविषो याज्यानुवाक्ययोः प्रतीके दर्शयति--

उदु त्यमिति। उदप स्यं जातवेदसमिति पुरोनुवाक्या। चित्रं देवानामिति याज्या। एतच्चोभयं प्रथमकाण्डस्य चतुर्थप्रपाठके व्याख्यातम्।

कल्पः पुरस्तात्स्विष्टकृतः स्रुवाहुतीरुपजुहोत्यौर्वभृगुवच्छुचिमप्नवानवदाहुव इति तिस्रः इति। तत्र प्रथमामाह--

और्वभृगुवदिति। और्वादय ऋषयस्तद्वच्छुचिं समुद्रे वसन्तमग्निमुद्दिश्य जुहोमीत्यर्थः। द्वितीयामाह--

आ सवभिति। सवितुः प्रसवमिव भगस्य भोगमिव। अग्निमित्यादि पूर्ववत्। तृतीयामाह--  
हुवे वातस्वनमिति। वातवत्स्वनो ज्वालाध्वनिर्यस्य तं वातस्वनम्। कविं विद्वांसम्। सर्वैर्मनुष्यैः। पर्जन्यवत्क्रन्दनीयमपेक्षणीयम्। सहो बलवन्तं समुद्रवास-समग्निमुद्दिश्य हुवे जुहोमि। अत्र विनियोगसंग्रहः--  
याज्यानुवाक्ये चित्रायां क्रमात्सप्तेष्टिषु स्थिते।  
अग्न्याग्नेयेऽथ सौम्ये स्यादा प्या सं त इति द्वयम्॥  
इह त्वाष्ट्रे चतस्रः स्युः प्र ण आ न इति द्वयम्।  
सरस्वत्याः स्रियः (याः) पीपि चतस्रः पंसरस्वतः॥  
सिनीवा द्वे सिनीवाल्या इन्द्रमिन्द्रं तथैन्द्रके।  
कारीर्यामसितेत्युक्तं पिण्डीधूमस्य मन्त्रणम्॥  
विकल्पाद्धिरचत्वारो वर्षाह्वा घूममन्त्रणे।  
अभ्यश्वं कृष्णवस्रेण षिनष्टि क्रन्दनाय हि॥  
त्वं धामच्छदि याज्याः स्युर्दिवो मारुतयागेक।  
वैकल्पिकं तत्र युग्यमुदु चित्रं च सौयंके।  
और्वत्रयाच्चोपहोमाः पञ्‍चत्रिंशदिहोदिताः॥

[[1539]]

प्रपा० १ अनु० ११] कृष्णयजुर्वेदीयतैत्तिरीयसंहिता।  
[कासांचित्पुरोनुवाक्यानामभिधानम् ]  
इति श्रीमत्सायणाचार्यविरचिते माधवीये वेदार्थप्रकाशे कृष्णय-जुर्वेदीयतैत्तिरीयसंहिताभाष्ये तृतीयकाण्डे प्रथमप्रपाठके  
एकादशोऽनुवाकः॥ ११॥

--------  
वेदार्थस्य प्रकाशेन तमो हार्दं निवारयन्।  
पुमर्थोंश्र्‍वतुरो देयाद्विद्यातीर्थमहेश्वरः॥

इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधवाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्य  
तृतीयकाण्डे प्रथमः प्रपाठकः॥ १॥

[[1540]]

## २ 
(अथ तृतीयाष्टके द्वितीयः प्रपाठकः)  

### ०१ 
(तत्र प्रथमोऽनुवाकः)।

ह॒रिः॑ ॐ।

यो वै पव॑मानानामन्वारो॒हान्वि॒द्वान्यज॒तेऽनु  
पव॑माना॒ना रो॑हति॒ न पव॑माने॒भ्योऽव॑ च्छि-  
द्यते श्ये॒नो॑ऽसि गायत्रछ॑न्दा॒ अ॒नु त्वाऽऽ र॑भे  
स्व॒स्ति मा॒ सं पा॑रय सुप॒र्णो॑ऽसि त्रि॒ष्टुप्छ॑-  
न्दा॒ अनु॒ त्वाऽऽर॑भे स्व॒स्ति मा॒ सं पा॑रय॒  
सघा॑ऽसि॒ जग॑तीछन्दा॒ अनु॒ त्वाऽऽ र॑भे स्व॒-  
स्ति मा॒ सं पा॑र॒येत्या॑है॒ते (१) वै पव॑मा-  
नानामन्वारो॒हास्तान्य ए॒वं वि॒द्वान्यज॒तेऽनु॒  
पव॑माना॒ना रो॑हति॒ न पव॑माने॒भ्योऽव॑ च्छि-  
द्यते॒ यो वै पव॑मानस्य॒ संत॑तिं॒ वेद॒ सर्व॒मा-  
यु॑रेति॒ न पु॒राऽऽयु॑षः॒ प्र मी॑यते पशु॒मान्भ॑व-  
ति वि॒न्दते॑ प्र॒जां पव॑मानस्य॒ ग्रहा॑ गृह्य॒न्तेऽथ  
वा अ॑स्यै॒तेऽगृ॑हीता द्रोणकल॒श आ॑धव॒नीयः॑  
पूत॒भृत्तान्यदगृ॑हीत्वोपाकु॒र्यात्पव॑मानं॒ वि [२]  
छि॒न्द्या॒त्तं वि॒च्छिद्य॑मानमध्व॒र्योः प्रा॒णोऽनु॒  
वि च्छि॑द्येतोपया॒मगृ॑हीतोऽसि प्र॒जा॑पतये॒  
त्वेति॑ द्रोणकल॒शम॒भि मृ॑शो॒दिन्द्रा॑य॒ त्वेत्या॑-  
धव॒नीयं॒ विश्वे॑भ्यस्त्वा दे॒वेभ्य॒ इति॑ पूत॒भृतं॒  
पव॑मानमे॒व तत्सं त॑नोति॒ सर्व॒मायु॑रेति॒ न

[[1541]]

कृष्णयजुर्वेदीयतैत्तरीयसंहिता।  
(पवमानग्रहत्रयविधिः)  
पु॒राऽऽयु॑षः॒ प्र मयि॑ते पशु॒मान्भ॑वति वि॒न्दते॑  
प्र॒जाम् [३]।

( ए॒ते वि द्विच॑त्वारिꣳ शञ्च)।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके प्रथमोऽनुवाकः॥ १॥

(अथ तृतीयकाण्डे द्वितीयः प्रपाठकः)

(तत्र प्रथमोऽ नुवाकः)।

यस्य निःश्वसितं वेदा यो वेदेभ्योऽ खिलं जगत्।  
निर्ममे तमहं वन्दे विद्यातीर्थमहेश्वरम्॥  
आद्यप्रपाठके दीक्षां प्राराभ्य प्रकृतौ पुरा।  
यद्बहिष्पवमानान्तं न्यूनं तत्सर्वमीरितम्॥  
प्रतिनिर्ग्राह्यपर्यन्तं पवमानग्रहादिकम्।  
यन्न्यूनं प्रकृतौ तत्तु वर्ण्यतेऽस्मिन्प्रपाठके॥

यदुक्तं सूत्रकारेण — “वस्व्यै हिं कुरु तस्यै प्रस्तुहि तस्यै स्तुहि तस्यै तेऽ वरुद्ध्या इति पुरुस्ताद्वहिष्पवमानाद्यजमानो जपति दशहोतारं व्याचष्टे स्तूयमाने च दशहोतारं जपति श्येनोऽसि गायत्रछन्दा इति मध्यमायां च स्तीत्रीयायामन्वारोहं द्वितीयो पवमाने द्वितीयेन मन्त्रेण तृतीयो तृतीयेन” इति। तमिममन्वारोहजपं विधत्ते —

यो वा इति। बहिष्पवमानो मार्ध्यदिनः पवमान आर्भद्रः पवमान इत्येतन्नामकाः पवमानत्रयमताः स्तोत्रवशेषाः सामवेदे समाम्नाताः पवमानास्तान्यो यजमानो मन्त्रैरारोहति न कदाचिदयं पवमानेभ्यो विच्छिन्नो भवति। श्येन इ

[[1542]]

श्रीमत्सायणाचार्यविरचितभाष्यसमेता --  
३ तृतीयकाण्डे –  
(पवमानग्रहत्रयविधिः)

त्यादयो मन्वाः। हे बहिष्पवमान त्वं श्येनोऽसि श्येनवच्छीघ्रगतिरसि। गायत्रछन्दा गायत्रीछन्दस्कोऽप्यसि। अतस्त्वामन्वारभेऽनुक्रमेणाऽऽसेहामि प्राप्नोमि निर्विघ्नेन मां संपारय सम्यक्पारं नय। तमिमं मन्त्रमुपास्मै गायतेत्यादिषु नवसु स्तोत्रीयासु मध्यमायां पञ्चम्यां स्तोत्रीयायां गीयमानायां जपेत्।सुपर्ण इत्यादिर्द्वितीयो मन्त्रः। हे माध्यंदिन पवमान त्वं सुपर्णोऽसि सुपर्णवदुत्पातितुं समर्थोऽसि। शेषं पूर्ववत्। तमिमं मनत्रमुच्चा ते जातमन्धस इत्यादिकमाध्यंदिनपवमानस्स्तोत्रे मध्यमायामृचि गीयामानायां जपेत्। सघेत्यादयस्तृतीयो मन्त्रः। हे आर्भव पवमान त्वं सघाऽसि भासमानकपक्षिवत्पतितुं समर्थोऽसि। शेषं पूर्ववत्। तमिमं मन्त्रं स्वादिष्ठयेत्येतस्यिन्नार्भवपवमानाख्ये स्तोत्रे मध्यमायामृचि गीयमानायां (पठे) जपे त्।

अथ द्रोणकलशादीनामभिमर्शनं विधातुं प्रस्तौति —

यो व इति। योऽयं बहिष्पवमानादिशब्दैरभिधीयमानः स्तोत्रविशेषत्रयरूपः पवमानोस्ति तस्य संततिमविच्छेदप्रकारं यो यजमानो वेद स यजमानः संपूर्णमायुः प्राप्नोति। जन्मकाले कर्मणा देवैश्च परिकल्पितात्संपूर्णादायुषः पुरा केनाप्यपमृत्युनाऽसौ न म्रियेत प्रजापशुसमृद्धश्चायं भवति। द्रोणकलशादिनामकास्त्रयो ग्रहा इम ऐन्द्रवायवादिग्रहवन्मन्त्रैर्गृह्यन्तामिति। तत्र तावत्पवमानस्य संबन्धिन एते ग्रहाः संततिसिद्ध्यर्थं गृह्यन्तामिति प्राप्तं सोऽयं पक्षो न संभवति। मन्त्रकाण्डे ध्रुवग्रहर्तुग्रहयोर्मध्ये पवमानग्रहार्थानां मन्त्राणामनाम्नातत्वात्षष्ठकाण्डे दद्विध्यभावाच्च। तदेतदुच्यते — अथवा अस्यैतेऽगृहीता द्रोणकलश इत्यादिता। यद्यपि पवमानस्य संबन्धिन एते द्रोणकलशाधवनीयपूतभृतस्तूणीं गृहीता एव तथाऽपि मन्त्राभावादगृहीतप्रायास्तेषु चागृहीतेषूपाकरणे पवमानविच्छेदस्तस्मिन्विच्छिन्नेऽ ध्वर्युप्राणविच्छेदः स्यादिति मन्त्रैस्तानभिमृशेत्। ततश्च नोक्तविच्छेद इत्यर्थः। मन्त्रैस्तदभिमर्शनं विधत्ते —

उपयामेति। मन्त्रार्थस्तु हे सोमरस त्वमुपयामेन पार्थिवपात्रेण कलशेन गृहीतोऽसि। इयं वा उपयाम इति श्रुतेः पार्थिवपात्रमुपयामशब्दस्यार्थः। तेन गृहीतं त्वां प्रजापत्यर्थमभिमृशामि। अनेन मन्त्रेण द्रोणकलशमभिमृशेत। उत्त

[[1543]]

कृष्णयजुर्वेदीयतैत्तरीयसंहिता।  
(सवननिरूपणम्)  
रयोरपि मन्त्रयोरुपयामगृहीतोऽसीत्यनुषज्यते। तत्राऽऽधवनीयः कलशः पूतभृत्कलशश्चोपयामशब्दस्यार्थः। हे सोमरसोपयामेन मृन्मयेन भाण्डेनाऽऽ- धवनीयकलशेन त्वं गृहीतोऽसि। अतस्त्वामिन्द्रार्थमभिमृशामि। अनेन मन्त्रेणाऽऽ धवनीयमभिमृशेत्। हे सोमरसोपयामेन मृन्मयभाण्डेन पूतभृत्कलशेन गृहीतोऽस्यतस्त्वां विश्वेभ्यो देवेभ्यो देवेभ्योऽभिमृशामि। अनेन मन्त्रेण पूतभृतमभिमृशेत्। तेन पात्रत्रयाभिमर्शनेन पवमानस्तोत्रं सततं करोति। यद्यप्येषु पात्रेष्वैन्द्रवायवादिवत्समन्त्रकं ग्रहणं नास्ति तथाऽपि रसस्तेष्वस्ति। अत एव सूत्रकार आह — “अभिषुतमध्वर्युरञ्जलिना ससिञ्चति तमुन्नेताऽन्तरेषे णो (चो) द्धृत्योत्तरत आधवनीयेऽ वनयति’ इति, ‘उद्गातारो द्रोणकालशं प्रतिष्ठाप्य तस्मिन्नुदीचीनदशं पवित्रं वितन्वन्ति, पवित्रस्य यजमानो नाभिं कृत्वा तस्मिन्होतृचमसेन धारां स्रावयति’ इति च, ‘पूतभृतो बिल उदीचीनदशं पवित्रं वितत्य य आधवनीये राजा तमसर्वं पूतभृत्यवनीय’ इति च। तदेवं त्रिषु पात्रेषु सोमरसस्यावस्थि तत्वादभिमर्शनमन्त्रेण संस्कृतत्वाच्च केनापि प्रकारेण गृहीता एम पवमानग्रहा भवन्ति। तेन पवमानस्य संततत्वाद्यजमानोऽप्यायुरादिकं प्राप्नोति। त एते पूर्वोक्ता अन्वारोहमन्त्रा अभिमर्शनमन्त्राश्च मूर्धानं मधुश्चेत्यनयोरनुवाकयोरन्तराले द्रष्टव्याः। अत्र विनियोगसंग्रहः —

श्येनस्रीन्पवमानेषु त्रिषु मन्त्रान्क्रमाज्जपेत्।  
प्रजेन्द्रा विश्वे मन्त्राः स्युरुपयामादिकास्त्रयः॥  
तैर्द्रोणकलशादीनां स्पर्शो मन्त्रास्तु षण्मताः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये तृतीयकाण्डे द्वितीयप्रपाठके  
प्रथमोऽनुवाकः॥ १॥

### ०२ 
(अथ तृतीयकाण्डे द्वितीयप्रपाठक द्वितीयोऽनुवाकः)

त्रीणि॒ वाव सव॑ना॒न्यथ॑ तृतीय॒ꣳ सव॑न॒मव

[[1544]]

श्रीमत्सायनाचार्यविरचितभाष्यसमेता - (३ तृतीयकाण्डे –  
(सवननिरूपणम्)  
लुम्पन्त्यनꣳशु कुर्वन्त॑ उषाꣳशुꣳ हुत्वो  
पा॑ꣳ शुपात्रे॑ꣳ शुम॒वास्य॒ तं तृ॑तीयसव॒ने॑ऽ  
पि॒सृज्या॒भि षु॑णुया॒द्यदा॑प्या॒यय॑ति॒ तेना॑ꣳ शु॒  
मद्यद॑भिषु॒णोति॒ तेन॑र्जी॒षि सर्वाण्ये॒व तत्सव॑  
नान्यꣳ शु॒मन्ति॑ शु॒क्रव॑न्ति स॒माव॑द्वीर्याणि  
करोति॒ द्वौ स॑मुद्रौ वित॑तावजू॒र्यौ पर्या॒व॑र्तते  
जठरे॑व॒ पादाः॑। तयोः॒ पश्य॑न्तो॒ अति॑ य-  
न्त्यन्यमप॑श्यन्तः [१] सेतुनाऽति॑ यन्त्य॒  
न्यम्। द्वे द्रध॑सी स॒तती॑ वस्त॒ एकः॑ के॒शी  
विश्वा॒ भुव॑नानि वि॒द्वान्। तिरो॒धायै॒त्यसि॑तं॒  
वसा॑नः शु॒क्रमा द॑त्ते अनुहाय॑ जा॒यै॑। दे॒वा  
वै यद्य॒ज्ञेऽकु॑र्वत॒ तदसु॑रा अकुर्वत॒ ते दे॒वा  
ए॒तं म॑हाय॒ज्ञम॑पश्य॒न्तम॑तन्वताग्निहो॒त्रं व्र॒त-  
म॑कुर्वत॒ तस्मा॒द्द्विव्र॑तः स्या॒द्द्द्विर्ह्य॑ग्निहो॒त्रं  
जुह्व॑ति पौर्णमा॒सं य॒ज्ञम॑ग्नीपो॒मीय॑म् [२]  
प॒शुम॑कुर्वत दा॒र्श्यं य॒ज्ञमा॑ग्ने॒यं प॒शुम॑कुर्वत  
वैश्वदे॒वं प्रा॑तःसव॒नम॑कुर्वत वरुणप्रघा॒सा  
न्माध्यं॑दिन॒ꣳ सव॑नꣳ साकमे॒धान्पि॑तृय॒ज्ञं  
त्र्य॑म्बकाꣳ स्तृतीयसव॒नम॑कुर्व॒त तमे॑षा॒म-  
सु॑रा य॒ज्ञम॒न्ववा॑जीगाꣳस॒न्तं नान्ववा॑य॒न्ते॑ऽ  
ब्रुवन्नध्वर्त॒व्या वा इ॒मे दे॒वा अ॑भूव॒न्निति॒ त-  
द॑ध्व॒रस्या॑ध्वर॒त्वं ततो॑ दे॒वा अभ॑व॒न्पराऽसु॑रा॒

[[1545]]

कृष्णयजुर्वेदीयतैत्तरीयसंहिता।  
(सवननिरूपणम्)  
य ए॒वं वि॒द्वान्त्सोमे॑न॒ यज॑ते॒ भव॑त्या॒त्मना॒  
परा॑ऽस्य॒ भ्रातृ॑व्यो भवति [३]॥  
(अप॑श्यन्तोऽग्नीषो॒मयि॑मा॒त्मना॒ परा॒ त्रीणि॑ च)।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके द्वितीयोऽनुवाकः॥ २॥

(अथ तृतीयाष्टके द्वितीयप्रपाठके द्वितीयोऽनुवाकः)

आद्यानुवाके विहिताः पवमानग्रहास्त्रयः।

अथ द्वितीय सवनानि निरूप्यन्ते। ततः प्रातःसवनगत उपांशुग्रहपात्रे सोपांशुप्रक्षेपं तस्य चांशोस्तृतीयसवनगताभिषवसंसर्गं विधत्ते —

त्रीणि वावेति। प्रातःसवनं माध्यंदिनं सवनं तृतीयसवनं चेत्येवं सवनानि त्रीण्यवश्यं भवन्ति। सूयते सोम एव प्रात सवने माध्यंदिने च न तृतीयसवने। ऋजीषमेव तत्राभिषूयते। अत एव षष्ठकाण्डे गायत्र्याः सोमाहरणप्रस्तावे समाम्नायते — “पद्भ्यां द्वे सवने समगृह्णान्मुखेनैकं यन्मुखेन समगृह्णात्तदधत्तस्माद्द्वे सवने शुक्रवती प्रातःसवनं च माध्यंदिनं च तस्मात्तृतीयसवन ऋजीषमभिषुण्वन्ति धीतमिव हि मन्यन्ते” इति। अथैवं सति सोमांशुरहितं तृतीयं सवनं कुर्वन्तो यजमानस्तत्सवनवलुम्पन्ति विनाशयन्ति। सूयते सोमोऽत्रेत्यस्य सवनशब्दार्थस्यासंभवात्तस्य सवनत्वं कथं सिध्यतीति तदुच्यत — उपांशुग्रहं हुत्वा तस्मिन्नुपांशुपात्रे केचिदनभिषुतं सोमांशुं प्रक्षिप्य तृतीयसवनपर्यन्तं प्रज्ञातं निधाय तृतीयसवने तमंशुमृजीषे संसृज्याभिषुणुयात्। तस्मिन्नभिषवे तमंशुं वसतीवरीभिरद्भिराप्याप्रयति। तेनाऽप्यायननेतरसवनवदिदमाप्यायितसोमांशुयुक्तं भवति। अंशुना सहाभिषवं कृत्वा निष्पीडनादृजीषयुक्तमपि भवति। एवं च सति तत्तथा सति तृतीयसवनेन सह सर्वाण्यपि सवनानि सोतव्यसोमांशुयुक्तानि शुक्रवन्ति सूयमानसोमांसुगतरसवन्ति कृत्वा तुल्यवीर्याणि कृतानि भवन्ति।

[[1546]]

श्रीमत्सायणाचार्यविरचितभाष्यसमेता – (३ तृतीयकाण्डे)  
(सवननिरूपणम्)

अथानन्तरभाविनोर्मन्त्रयोर्विनियोगमापस्तम्ब आह — “प्रस्त्रप्स्यन्तो ग्रहानवेक्षन्ते द्वौ समुद्राविति पूतभृदाधवनीयौ द्वे द्रधसी इति द्रोणकलशम्” इति।  
पाठस्तु -

द्वौ समुद्राविति। तत्र प्रथममन्त्रेण समुद्रद्वयरूपत्वमहोरात्रद्वयरूपत्वं चाऽऽरोप्य पूतभृदाधवनीयौ स्तूयेते। द्वौ समुद्रौ विततौ विस्तीर्णावजृर्यावजीर्णौ कदाचिदप्यशुष्यन्तौ। तादृशावेतौ पर्यायेणाऽऽवतते तत्र दृष्टान्तः — जठरा समुद्रस्योदरे पादा इव यथा पादसदृशा ऊर्मयः समुद्रमध्ये पर्यायेणाऽऽवर्तन्ते प्रथममेक आगच्छति पश्चादपर इति तथा पूतभृत्कदाचिदुपयुज्यते कदाचिदाधवनीय इति पर्यायः। तौ समुद्रात्मकौ पूतभृदाधवनीयौ पुनरहोरात्ररूपौ वर्तेते। तयोर्मध्येऽन्यमहरात्मकं जनाः पश्यन्तोऽतियन्ति उत्तरन्ति। अथान्यं रात्रिरूपमपश्यन्तो जनाः सेतुसदृशेन नौरूपेण साधनेनातियन्ति। उत्तरस्य हविर्धानस्योपरिष्टान्नीडे परिश्रितेऽवस्थितस्याऽऽधवनीयस्य तिरोहितत्वादपश्यन्त इत्युच्यते। तस्यैव हविर्धानस्य प्रधुरे तिरोधानरहिते पूतभृतोऽ वस्थितत्वात्पश्यन्त इत्युच्यते। चमसगणे पयसां धारकत्वादुभयोः समुद्रत्वम्। अथ द्रोणकलश आदित्यात्मना स्तूयते एक आदित्यो द्वे द्रघसी अहोरात्रे उभे वाससी वस्तेऽ हस्कार्याच्छादयति। कीदृशे द्रधसी, सतती सातत्येनाविच्छेदेन वर्तेते। न ह्यह्रो रात्रेश्च मध्ये कश्विद्विच्छेदोऽस्ति। कीदृश एक आदित्यः, केशी केशसमानरश्मियुक्तो विश्वा भुवनानि विद्वान्सर्वाल्लोकान्स्वरश्मिभिः प्रकाशायमानः। उक्तयोर्वस्त्रयोर्मध्ये रात्रिरूपं वस्त्रं मलिनमहोरूपं तु शुक्रम। यदा रात्रिरूपमसितं वस्त्रं वसानो वर्तते तदास्वात्मरूपं तिरोधाय गच्छति। अथ जार्यै जीर्णाया रात्रे पश्चादनुहाय तदसितं वस्त्रं परित्यज्य शुक्लमहोरूपं श्वेतं वस्त्रप्रादत्ते। यथाऽऽयमादित्यः कदाचित्तिरोहितो भवति कदाचिदाविर्भवत्येवमयं द्रोणकालशोऽपि हविर्धानस्याधस्तात्तिरोभूतो वर्तते। हारियोजनग्रहणाय तस्मात्प्रदेशाद्वहिरानीत आविर्भवति। तस्मादयमादित्यसदृश इत्यर्थः।

अथ यस्य सोमयागस्य प्रकरणोक्तेभ्यो मन्त्रेभ्यो विधिभ्यश्चान्यान्परिशिष्टान्मन्त्रान्विधींश्च दर्शयितुमिदमौपानुवाक्यकाण्डमारब्धं तमिमं सोमयागं विधातुं प्रस्तौति —

[[1547]]

प्रपा. २अनु. ३ कृष्णयजुर्वेदीयतैत्तिरीयसंहिता।  
(सोमावेक्षणाभिधानम् )  
देवा वा इति। देवाः पूर्वमसुरीवजयार्थं यज्ञे यद्यदङ्गमकुर्वत तत्सर्वमसुरा अपि ज्ञात्वा तथैवाकुर्वत। ततो देवानां जयाभावे सति पुनरपि विचार्य जयोपायमेतं सोमाख्यं महायज्ञं निश्चितवन्तः। तं च महायज्ञमसुरा यथा न जानन्ति तथा प्रच्छश्रमनुष्ठितवन्तः। तञ्चा ( ते चा) ग्निहोत्रं जुहुम इति बहिः प्रसिद्धं कृत्वा रहसि दीक्षव्रतमकुर्वत। यस्मादग्निहोत्रं सायं प्रातर्द्विर्वहिर्जुह्णति तस्मादभ्यन्तरे क्षीरपानरूपं व्रतं सायं प्रातश्चेति द्विरनुष्ठेयम्। तथा बहिः पौर्णमासं यज्ञं प्रसार्यभ्यन्तरेऽ ग्नीषोमीयं पशुमकुर्वत। तथा बहिदर्शसंबन्धियोग्यं यज्ञं प्रसार्याभ्यन्तर आग्नेयं सवनीयं पशुमकुर्वत। ततश्चातुर्मास्यरूपं वैश्वदेवं पर्व बहिः प्रसार्यन्तः प्रातःसवनमकुर्वत। तथा वरुणप्रघासन्बहिः प्रसार्यान्तमाध्यंदिनं सवनमकुर्वत। तथा साकमेधान्पितृयज्ञे त्र्यम्बकांश्च बहिः प्रसार्यान्तस्तृतीयसवनमकुर्वत। तदानीमसुरा देवैः क्रियमाणं यज्ञमनुक्रमेणावगन्तुमैच्छंस्तदानीं बाहिः प्रसारितैरग्निहोत्रादिभिर्हविर्यज्ञैर्भ्रान्ता अन्तस्तं गोप्यं सोमयागमनुक्रमेणानवगतवन्तः। ततोऽवगन्तुमशक्ताः परस्परमिदमब्रुवन्-इमे देवा अध्वर्तव्या अस्माभिर्ध्वरितुं हिंसितुमशक्या अभूवन्निति। तत्तस्मात्कारणान्न घवर्यन्तेऽ नेन सोमयागेनेत्यध्वरत्वं तस्य संपन्नम्। ततोऽध्वरानुष्ठानाद्देवा विजायिनोऽभवन्नसुराश्च पराभूताः। इदानीं सोमयागं विधत्ते —

ए एवमिति। अत्र विनियोगसंग्रहः —

द्वावित्यवेक्षते पूतभृतं चाऽऽधवनीयकम्।  
द्वे द्रोणकलशं पश्येन्मन्त्रौ द्वाविह वर्णितौ॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे द्वितीयप्रपाठके  
द्वितीयोऽनुवाकः॥ २॥

### ०३ 
(अथ तृतीयकाण्डे प्रथमप्रपाठक तृतीयोऽनुवाकः )

प॒रि॒भूर॒ग्निं प॑रि॒भूरिन्द्रं॑ परि॒भूर्विश्वा॑न्दे॒वान्प॑-

[[1548]]

श्रीमत्सायणाचार्यविरचितभाष्यसमेता – (३ तृतीयकाण्डे)  
(सोमावेक्षणाभिधानम्)  
रि॒भूर्माꣳ स॒ह ब्र॑ह्मवर्च॒सेन॒ स नः॑ पवस्व॒ शं  
गवे॒ शं जना॑य॒ शमर्व॑ते॒ शꣳ रा॑ज॒न्नेष॑धी॒-  
भ्योऽच्छि॑न्नस्य ते रयिपते सु॒वीर्य॑स्य रा॒य-  
स्पोष॑स्य ददि॒तारः॑ स्याम। तस्य॑ मे रास्व॒  
तस्य॑ ते भक्षीय॒ तस्य॑ ते इ॒दमृन्मृ॑जे प्रा॒णाय॑  
मे वर्चो॒दा वर्च॑से पवस्वापा॒नाय॑ व्या॒नाय॑  
वा॒चे [१] द॒क्ष॒क्र॒तुभ्यां॒ चक्षु॑र्भ्यां मे व-  
र्चो॒दौ वर्च॑से पवेथा॒ꣳ श्रोत्रा॑या॒ऽऽत्मनेऽङ्गे॑-  
भ्य॒ आयु॑षे वी॒र्या॑य॒ विष्णो॒रिन्द्र॑स्य विश्वे॑षां  
दे॒वानां॑ ज॒ठर॑मसि वर्चो॒दा मे॒ वर्च॑से पवस्व॒  
को॑ऽसि॒ को नाम॒ कस्मै॑ त्वा॒ काय॑ त्वा॒ यं  
त्वा॒ सोमे॒नाती॑तृपं॒ यं त्वा॒ सो॒मेनाममि॑दꣳ  
सुप्र॒जाः प्र॒जया॑ भूयासꣳ सुवीरो॑ वीरैः सु-  
वर्चा॒ वर्च॑सा सु॒पोषः॒ पो॒षैर्विश्वे॑भ्यो मे रू॒-  
पेभ्यो वर्चो॒दाः [२] वर्च॑से पवस्व॒ तस्य॑  
मे रास्व॒ तस्य॑ ते भक्षीय॒ तस्य॑ त इदमुन्मृ  
जे। बुभू॑ष॒न्नवेक्षेतै॒ष वै पात्रि॑यः प्र॒जाप॑ति-  
र्य॒ज्ञः प्र॒जाप॑ति॒स्तमे॒व त॑र्पयति॒ स ए॑नं तृ॒प्तो  
भूत्या॒ऽभि प॑वते ब्रह्मवर्च॒सका॒मोऽवेक्षेतै॒ष वै  
पात्रि॑यः प्र॒जाप॑तिर्य॒ज्ञः प्र॒जाप॑ति॒स्तम॒व त॑र्प-  
यति॒ स ए॑नं तृप्तो ब्र॑ह्मवर्च॒सेना॒भि प॑वत  
आमया॒वी (३) अवे॑क्षेतै॒ष वै पात्रि॑यः

[[1549]]

प्रपा. २ अनु.३ कृष्णयजुर्वेदीयतैत्तिरीयसंहिता।  
(सोमावेक्षणाभिधानम्)

प्र॒जाप॑तिर्य॒ज्ञः प्र॒जाप॑ति॒स्तमे॒व त॑र्पयति॒ स  
ए॑नं तृ॒प्त आयु॑षा॒ऽभि प॑वतेऽमि॒चर॒न्नवे॑क्षेतै॒ष  
वै पात्रि॑यः प्र॒जाप॑तिर्य॒ज्ञः प्र॒जाप॑ति॒स्तमे॒व  
त॑र्पयति॒ स ए॑नं तृ॒प्तः प्रा॑णापा॒नाभ्यां॑ वा॒चो  
द॑क्षक्र॒तुभ्यां॒ चक्षु॑र्भ्या॒ꣳ श्रोत्रा॑भ्यामा॒त्मनोऽ  
ङ्गे॑भ्य आयु॑षोऽन्तरो॑ति ता॒जक्प्र ध॑न्वति  
[४]॥

(वा॒चे रू॒पेभ्यो॑ वर्चो॒दा आ॑मया॒वी पञ्च॑चत्वारिꣳशञ्च )।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके तृतीयोऽनुवाकः॥३॥

(अथ तृतीयकाण्डे द्वितीयप्रपाठके तृतीयोऽनुवाकः)

अनुवाके द्वितीये तु सोमयागविधिः स्मृतः।

अथ तृतीयानुवाके सोमावेक्षणमुच्यते।

कल्पः — “परिभूरग्निमिति सर्वꣳ राजानं प्राणाय म इत्युपाꣳ शुमपानाय म इत्यन्तर्याम व्यानाय म इत्युपाꣳ शुसवनं वाचे म इत्यैन्द्रवायवं दक्षक्रतुभ्यां म इति मैत्रावरुणं चक्षुर्भ्यां म इति शुक्रामन्थिनौ श्रोत्राय म इत्याश्विनमात्मने म इत्याग्रयणङ्गेभ्यो म इत्युक्थ्यमायुषे म इति ध्रुवम” इति, “तेजसे म ओजो मे वर्चसे मे वीर्याय मे वर्चोदा वर्चसे पवस्वेत्येतैः प्रतिमन्त्रमतिग्राह्यान्षोडशिनम्” इति, “ विष्णोर्जठरमसीति द्रोणकलशमिन्द्रस्येत्याधवनीयं विश्वेषां देवानामिति पूतभृतं कोऽसि को नामेत्याहवनीयम्” इति, ‘विश्वेभ्यो मे रूपेभ्य इति सर्वꣳराजानम्” इति च। तत्र प्रथममन्त्रपाठस्तु —

परिभूरग्निमिति। हे सोम त्वमाग्नं परिभूः परितो व्याप्तवानसि। एवमिन्द्रं विश्वान्देवांश्च व्याप्तवानसि। मां तु ब्रह्मवर्चसेन सह तिष्ठन्तं व्याप्तवानसि। स त्वं नोऽ स्मान्पवस्व शोधय हे राजन्नस्मदीयाभ्यो गोजनाश्वौषधीभ्यः शं

[[1550]]

श्रीमत्सायणाचार्यविरचितभाष्यसमेता – (३ तृतीयकाण्डे)  
(सोमावेक्षणाभिधानम्)

सुखं प्रयच्छ। हे रयिपते धनपते त्वत्प्रसादाद्वयमच्छिन्नस्यानुपध्वस्तस्य सुवीर्यस्य शोभनपुत्रोपेतस्य धनपोषस्य दातारो भवाम। तस्य दानार्थिनो मम रास्व धनं देहि। तस्य तादृशस्य ते तव रसं भक्षीय काले प्राप्ते पिबानि। तस्य पीतस्य ते तव प्रसादादिदमपेक्षितं फलमुन्मृज उत्कर्षेणात्युज्ज्वलं करोमि। अनेन मन्त्रेण सर्वं राजानं सामान्याकारेणावेक्षते। उपरितनैस्तु मन्त्रैस्तत्तत्पात्रगतं सोमं विशेषाकारेणावेक्षते। तेषां मन्त्राणां पाठस्तु —

प्राणायेति। हे उपांशुपात्र त्वं वर्चोदा बलप्रदेऽसि। ततो मे प्राणायोच्छ्वासाय वर्चसे बलाय पवस्व मां शोधय। अपानायेत्यादिषु मन्त्रेषु मे वर्चोदा वर्चसे पवस्वेति शेषोऽ नुषज्यते। सूत्रोक्तान्तर्यामपात्रादीनि संबोध्य शेषं पूरयित्वाऽपानायेत्यादयो मन्त्रा योजनीयाः। अपानो निःश्वासाधोतृत्तिः। व्यानो विष्वग्वृत्तिः। वाक्प्रसिद्धा। दक्षक्रतू प्राणापानौ। “प्राणो वै दक्षोऽपानः क्रतुः” इतिः। चक्षुषी प्रसिद्धे। अत्र शुक्रामन्थिनोर्द्वित्वाद्वर्चोदाविति द्विवचनान्तत्वं द्योतयितुमनुषज्जमानस्य पुनः पाठः। श्रोत्रं प्रसिद्धम्। आत्मा जीवः। अङ्गानि हस्तपादादीनि। आयुः प्रसिद्धम्। वीर्यं सामर्थ्यम्। विष्णोरिन्द्रस्येत्यनयोर्मन्त्रयोर्जठरमसीत्याद्यनुषज्यते। हे द्रोणकलश त्वं विष्णोर्जठरमसि। अतो वर्चोदास्त्वं वर्चसे मां पवस्व। एवमाधवनीयपूतभृतोर्मन्त्राविन्द्रस्य विश्वेषां देवानामित्येतौ योज्यौ। हे आहवनीय त्वं कोऽसि प्रजापतिरूपोऽसि। को ह वै नाम  
प्रजापतिरितिश्रुत्यन्तरात्। तथा को नाम कः शब्दस्तव नाम यामसाधकत्वेन सुखहेतुत्वात्। अतः कस्मै प्रजापतितुष्टये त्वामवेक्षे कायसुखार्थं त्वामवेक्षे। हे आहवनीय यमेवंविधं त्वां सोमेनातीतृयं तर्पितवानस्मि। तथा यं त्वां सोमेनामीमदं हर्षितवानस्मि। अतस्त्वत्प्रसादात्प्रजया भृत्वरूपया सुप्रजाः शोभवभृत्ययुक्तो भूयासम्। वीरैः पुत्रपात्रादीमिः सुवीरः शोभनपुत्रपौत्रादिबुक्तो भूयासम्। वर्चसा बलेन सुवर्चाः शोभनबलयुक्तो भूयसम्। पोषैर्धनादिपुष्ठिभिः सुपोषः शोभनतत्पुष्ठियुक्तो भूयासम्। हे सर्वसमष्टिरूप शोभ मे विश्वेभ्यो रूपेभ्यो मम पूर्वोक्तप्राणापानादिसर्वफलसिद्ध्यर्थ वर्चोदास्त्वं वर्चसे मां शोधयस्येत्यादि पूर्ववत्।

[[1551]]

प्रपा.३ अनु.४ कृष्णयजुर्वेदीयतैत्तिरीयसंहिता।  
(स्फ्याद्युपस्थानमन्त्राभिधानम्)

इदानीमेतैर्मैन्त्रैर्भूतिब्रह्मवर्चसायुरभिचारार्थिनां सोमावेक्षणं क्रमेण विधत्ते —

बुभुषन्निति। बुभूषन्भवितुमिच्छन्नैश्वर्यकाम इत्यर्थः। पात्रियः पात्रेऽवस्थित एष सोमः प्रजापतिस्वरूपः। अनेन साध्यो यज्ञोऽपि प्रजापतिस्वरूपः। अतोऽनेनावेक्षणेन तमेव प्रजापतिं तर्पयति। स च तृप्त एनं यजमानमश्वैर्यार्थमभितः शोधयति। एवमुत्तरेष्वपि योज्यम्। चतुर्थपर्याये त्वेनमभिचारविषयं वैरिणं यज्ञात्मा प्रजापतिः प्राणादिभ्योऽन्तरति वैरिणं वियोजयतीर्यर्थः। स च वैरी तदानीमेव प्रधन्वति म्रियते। अत्र प्राणापानाभ्यामित्यनेन सह पौनरुक्त्यं निवारयितुं दक्षक्रतुभ्यामित्यस्य योगक्षेमाभ्यामित्यर्थो व्याख्यातव्यः।

अत्र विनियोगसंग्रहः —

आदौ समष्टिरूपेण परिभूः सोममीक्षते।  
प्राणेत्युपांशुमन्येषु मे वर्चेत्यनुषज्यते॥  
अपाऽऽन्तर्यामिकं व्यानं शिलां वाचैन्द्रवायवे।  
दक्षेति मैत्रावरुणं चक्षुः शुक्रं च मन्थिनम्॥  
श्रोत्रेत्याश्विनमात्माऽऽग्रयणमङ्गेभ्य उक्थ्यकम्।  
आ ध्रूवं वी षोडशिनं विष्णोस्तु द्रोणकुम्भकम्॥

इन्द्रेत्याधवनीयाख्यं जठशेषस्तयोर्द्वयोः।  
विश्वेपूतभृतं कोऽसि वीक्षेताऽऽहवनीयकम्॥  
विश्वे पश्येत्सर्वसोमान्मन्त्राः सप्तदशेरिताः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयप्रपाठके तृतीयोऽनुवाकः॥३॥

### ०४ 
(अथ तृतीयाष्टके द्वितीयप्रपाठके चतुर्थोऽनुवाकः )

स्फ्यः स्वस्तिर्विघ॒नः स्व॒स्तिः फर्शु॒र्वेदिः॑  
परशुनः स्वस्तिः। य॒ज्ञिया॑ यज्ञकृतः॑ स्थ॒ ते

[[1552]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(स्फ्याद्युपस्थानमन्त्राभिधानम्)  
भाऽस्मिन्यज्ञ उप॑ ह्वयध्व॒मुप॑ मा॒ द्यावा॑पृ-  
थि॒वी ह्वयेता॒मुपा॑ऽऽस्ता॒वः क॒लशः॒ सोमो  
अ॒ग्निरुप॑ देवा उप॑ यज्ञ उप॑ मा॒ होत्रा॑ उप-  
हे॒व ह्व॑यन्तां॒ नमोऽग्नय मख॒घ्ने म॒खस्य॑ मा  
यशो॑ऽर्या॒दित्या॑हवनीयमुप॑ तिष्ठते य॒ज्ञो वै  
म॒खः [१] य॒ज्ञं वाव स तद॑ह॒न्तस्मा॑ ए॒व  
न॑म॒स्कृत्य॒ सदः॒ प्र स॑र्पत्या॒त्मनो॑ऽनार्त्यै॒ नमो॑  
रु॒द्राय॑ मख॒घ्ने नम॑स्कृत्य सदः प्र स॑र्पत्या॒-  
त्मनोऽनार्त्यै॒ नम॒ इन्द्रा॑य मख॒घ्न इ॑न्द्रि॒यं मे॑  
वी॒र्यं॑ मा निर्व॑धी॒रिति॑ द्वोत्रीय॑माशिष॑मे॒वैता-  
मा शा॑स्त इन्द्रि॒यस्य॑ वी॒र्य॑स्यानिसाताय या  
वै ( २ ) दे॒वताः॒ सद॒स्यार्तिमा॒फ्यान्त॒ यस्ता  
वि॒द्वान्प्र॒सर्पति॒ न सद॒स्यार्ति॒मार्छति॒ नमो॒ऽ  
ग्नये मख॒घ्न इत्याहै॒ता वै दे॒वताः॒ सद॒स्या-  
र्ति॒माऽर्प॑यन्ति॒ ता य ए॒वं वि॒द्वान्प्रसर्प॑ति न  
सद॒स्यार्ति॒मार्छ॑ति दृ॒ढे स्थः॑ शिथि॒रे स॒मी  
ची माऽꣳह॑सस्पातꣳ सूर्यो॑ मा दे॒वो दि॒व्या  
दꣳह॑सस्पातु वा॒युर॒न्तरि॑क्षात् [३] अ॒ग्निः  
पृ॑थि॒व्या य॒मः पि॒तृभ्यः॒ सर॑स्वती मुनु॒ष्ये॑भ्यो॒  
देवी द्वारौ॒ मा मा॒ सं ता॑प्तं नमः सद॑से  
नमः सद॑स॒स्पत॑ये॒ नमः॒ सखी॑नां पुरो॒गाणां

[[1553]]

प्रपा. ३ अनु . ४ कृष्णयजुरिवेदीयतैत्तिरीयसंहिता।

(स्फ्याद्युपस्थानमन्त्राभिधानम्)

चक्षु॑षे नमो दि॒वे नभः॑ पृथिव्याः अह दधि-  
ष॒व्योदत॑स्ति॒ष्ठान्यस्य॒ सद॑ने सीद या॑ऽस्मत्पा-  
कत॒र उन्नि॒वत॒ उदु॒द्वत॑श्च गेषं पात मा॑  
द्यावापृथिवी अ॒द्याह्रः॒ सदो॒ वै प्र॒सपन्तम्  
[४] पि॒तरोऽनु प्र स॑र्पन्ति॒ त ए॑नमीश्वरा  
हिꣳ सि॑तोः॒ सदः॑ प्र॒सृप्य॑ दक्षिणा॒र्धं परे॑क्षे-  
ताऽग॑न्त पितरः पितृ॒मान॒हं यु॒ष्माभि॑र्भूयासꣳ  
सुप्रजसो मया॑ यू॒यं र्भूया॒स्तेति॒ तेभ्यः॑ एव  
नमस्कृत्य सदः प्र स॑र्पत्या॒त्मनोऽना॑र्त्यै  
(५)॥

(म॒खो वा अ॒न्तराक्षात्प्रसपन्तं त्रयस्त्रिꣳ शच्च)।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके चतुर्थोऽनुवाकः॥४॥

अथ तृतीयाष्टके तृतीयप्रपाठके चतुर्थोऽनुवाकः।

कल्पः “स्फ्यः स्वस्तिरित्यत्करे वेदिकरणानि परास्योपतिष्ठते” इति।

पाठस्तु —

स्फ्यः स्वस्तिरिति। स्फ्यः खननहेतुः। विघनो भूमिघट्ट्नहेतुः। पशुं स्तृणादिच्छेदनहेतुः। परशुर्वृक्षादिच्छेदनहेतुः। तत्रायं स्फ्यः स्वस्तिरविनाशहेतुरस्तु। एवमितरेष्वपि योज्यम्। एतैः स्फ्यादिभिर्निष्पन्ना वेदिरपि नोऽस्माकं स्वस्तिरस्तु। हे स्फ्यादयो यूयं यज्ञिया यज्ञार्हा अतोऽत्र यज्ञकृतः स्थ यज्ञसंपादका भवतु। ते यूयं मामस्मिन्यज्ञ उपह्रयध्वमनुजानीत।

[[1554]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(स्फ्याद्युपस्थानमन्त्राभिधानम्)  
कल्पः- “उप मा द्यावापृथिवी इति द्यावपृथिवी उपाऽऽस्ताव इति बहिष्पवमानास्तावं कलश इति कलशंसोम इति सोममग्निरित्यग्रिमुप देवा इति देवानुप यज्ञ इति यज्ञमुप मा होत्रा इति होत्रकान्ह्वयतां ह्वयन्तां ह्वयतामिति यथालिङ्गं सर्वत्रानुषजति” इति। एतेषां पाठस्तु —

उप मेति। इमे द्यावापृथिव्या मामपह्वयेतां मामनुजानीताम्।अयमास्तावो बहिष्पवमानदेशः। अत्र यथायोगमनुषङ्गद्योतनाययोपशब्दः प्रयुक्ता। एवं द्रोणकलशादिषु। योज्यम् तत्र तत्रोशब्दश्चानुषङ्गद्योतनाय प्रयुक्तः। उपषह्वयतेऽस्मिन्नित्युपहवो यज्ञस्तस्मिन्यज्ञे प्रशास्तृब्राह्मणाच्छंस्यादयो होत्रका मामुषह्वयन्ताम्। एतैर्मन्त्रैर्यथावद्यज्ञाङ्गत्मुपश्तातव्यम्।

आहवनीयस्योपस्थानं विधत्ते —

नमोऽग्नय इति। नमस्कराभावे मखं यज्ञं हन्तीति मखहा तस्मै मखघ्नेऽग्नये नमोऽस्तु। तस्य प्रसादान्मखस्य यशो यज्ञानुष्ठानकीर्तिर्मामर्यात्प्राप्नोतु। अस्मिन्मन्त्रे मखशब्देन यज्ञ उच्यते। यज्ञमेव सोऽग्निस्तदा हन्ति यदा नमस्कारो न क्रियते। अतस्तस्मा एव नमस्कृत्य सदःप्राप्तौ सत्यां यजमानशरीरस्याऽऽर्तिर्न भवति।

यदुक्तं सूत्रकारेण — “नमोऽग्नये मखघ्न इत्याहवनीयं नमो रुद्राय मखघ्न इत्याग्नीघ्नं नम इन्द्राय मखघ्न इति होत्रीयम्’ इति।उपतिष्ठत इत्यनुवर्तते।

तत्राऽऽहवनीयोपत्थानं विधायाऽऽग्नीघ्रस्योपस्थानं विधत्ते —

नमो रुद्रायेति। आग्नीघ्रीये धिष्णियेऽवस्थितोऽग्निर्मखहा रुद्रस्तस्मै रुद्राय नमोऽस्तु। अनया नमस्कृत्या हे रुद्र मां पाहीत्यनेन मन्त्रेणाऽऽग्नीध्रम ग्निमुपतिष्ठेत। तस्मा इत्यादि पूर्ववत्। अथ होत्रीयस्य धिष्णियस्योपस्थानं विधत्ते —

नम इन्द्रायेति। परमेश्वर्ययोगाद्धोत्रीयो धिष्णियोऽग्निरिन्द्रो यज्ञघातो तस्मै नमोऽस्तु हे इन्द्र मदीयमिन्द्रियं वीर्यं च मा विनाशय। अनेन मन्त्रेण होत्रीस्योदस्थाने सत्याशिषमेव प्रार्थितवान्भवति। सा चाऽऽशीरिन्द्रियस्य वीर्यस्याविनाशाय संपद्यते। उक्तमन्त्रत्रयोपस्थानं प्रशंसति —

[[1555]]

प्रपा. ३ अऩु . ४ कृष्णयजुरिवेदीयतैत्तिरीयसंहिता।

(स्फ्याद्युपस्थानमन्त्राभिधानम्)

या वै देवता इति। अग्निरुद्रेन्द्ररूपा या देवताः सदस्यवस्थितयजमात्रादीनार्तिं प्रापयन्ति यो यजमानस्तत्कृतं विद्वांस्ता देवताः प्रसर्पति नमस्कारेण भजतेऽसौ सदसि प्रविष्टोऽ प्याति न प्राप्नोति। तस्मान्नमोऽग्नय इत्यादीन्पूर्वोक्तान्मन्त्रान्पठेत्।

कल्पः – ‘दृढे स्थः शिथिरे समाचा इति द्यावापृथिवी उपतिष्ठते सूर्यं वायुमग्निं यप्रं सरस्वतीं सदसो द्वारापिति पातं पात्विति यथालिङ्गं सर्वत्रानुषजति’ इति। ततः (त्र) प्रथममन्त्र पाठस्तु —

दृढे स्थ इति। हे द्यावापृथिवी उपस्थानरहितं प्रति शिथिले अपि युवामुपस्थतारं प्रति समीची अनुकूले सत्यौ दृढे स्थः। अत उपस्थातारं मां प्रतिबन्धकादंहसः पातम्। द्वितीयमन्त्रपाठस्तु---

सूर्यो मेति। द्युलोकविपयान्मया कृतादंहसो मां सूर्यो देवः पातु।

उत्तरमन्त्रपाठस्तु---

वायुरिति। वाय्वग्नियमसरस्वतीमन्त्रेषु पात्वित्त्वनुषञ्जनीयम्। हे द्वाररूपे देव्यावु स्थातारं मां युवां मा संताप्तामिति संतापयुक्तं मा कुरुतम्।

नमः सदस इति। कल्पः — “नमः सदस इति सदो नमः सदसस्पतय इति ब्रह्माणं नमः सखीनां पुरोगाणामित्यृत्विजो नमो दिवे नमः पृथिव्या इति द्यावापृथिवी उपस्थाय” इति।

तृतीयमन्त्रान्ते चक्षुष इतीदमान्नातम्। ऋत्विजो यजमानस्य सखायस्तीयकार्यनिष्पादकत्वात्। ते च स्वस्वऽयापारे पुरतो गच्छन्तीति पुरोगास्तेषां चक्षुषे चक्षुःस्थानीयाय स्वस्वप्रयोगाभिज्ञाय नमः।

कल्पः “अहे दैधिव्येत्यायतनात्तृणं निरस्य” इति।

औदुम्बर्या दक्षिणभागो यजमानस्याऽऽयतनम्। अत एव सूत्रकार आह — “अपरेण ब्रह्मसदनं यजमानायतनम्” इति। पाठस्तु —

अहे दैधिपव्येति। धारणसमर्थं स्थानं इदिधिषुस्तत्रोत्पन्नत्वाद्दैधिषव्यत्वम्। अहिशब्दस्तृणलक्षकः। सर्पवदुपद्रवकारित्वात्। यजमानायतने सदुत्पन्न हे तृण त्वमतोऽस्यात्स्मानादुत्तिष्ठ। योऽन्यः पुरुषोऽस्मत्पाकतरो बालतरोऽप्रबुद्धस्तस्यान्यस्य सदने स्थाने तिष्ठ।

[[1556]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(स्फ्याद्युपस्थानमन्त्राभिधानम्)

उन्निवत इति। कल्पः- “उन्निवत उदुद्वतश्च गेषमित्युपविशति” इति। ये पुरुषा मत्तो न्यग्भूतास्त निवन्तो न्यग्मूतेषु निशब्दस्य विद्यमानत्वात्। तान्पुरषानहमुद्रेषमुद्वतोऽस्मि। येऽपि मत्त उद्गतास्ते पुरुषा उद्वन्त उच्छ्रितेषूच्छब्दस्य विद्यमानत्वात्। तानप्यहमुद्गेषल्लङ्व्योपरि गम्यासम्।

पातं मेति। कल्पः — “पातं मा द्यावापृथिवी अद्याह्न इत्युपविश्य जपति” इति। अद्यास्मिन्दिवसे यदिदमहःशब्दावाच्यमग्निष्टोमानुष्ठानं तस्मान्मां हे द्यावापृथिव्यौ पातं तस्मिन्नहनि वैकल्पं यथा न भवति तथा रक्षतमित्यर्थः।

यदुक्तं सूत्रकारेण — “आगन्त पितरः पितृमानिति दक्षिणार्धं परेक्षते” इति। तदेतद्विधत्ते —

सदो वा इति। सदः प्रसर्पन्तं यजमानमनु पितरः प्रसर्पन्ति तं यजमानमनमस्कृताः पितरो हिंसितुं प्रभवन्ति। अतः सदसो दक्षिणभागमवेक्षमाण आयन्तेत्यामिमन्वं पठेत्। हे पितर आगन्त नः सदसः स्थानमागच्छत। आगतर्युष्माभिरहं पितृमान्भूयासं यूयं च मया सुप्रजसः शोभनापत्ययुक्ता भूयास्त। अनेन मन्त्रेण पितृणां नमस्कृतत्वाद्यजमानस्याऽऽ र्तिर्न भवति।

अत्र विनियोगसंग्रह —

स्फ्य उत्करे परिक्षिप्तं स्फ्यं तत्रेवोपतिष्ठते।  
उप द्युभूमी अन्येषूप मा इत्यनुषज्यते॥  
आस्ता चेति स्तोत्रदेशं कलेति द्रोणकुम्भकम्।  
सोमः सोमं चाग्निरग्निमुप देवेति देवताः॥  
उप यज्ञेति यज्ञं तमुप मेति तु होत्रकान्।  
नमस्त्रयविधिः स्पष्टो दृढे स्थो द्युभुवौ भजेत्॥  
सूर्यः सूर्यं वायुर्वायुं पात्वित्येषोऽनुषज्यते।  
अग्निर्यमः सेरत्येतान्दे द्वारौ सदसो भजेत्॥  
सदो ब्रह्मा चर्त्विजो द्यौर्भूर्नमःपञ्चभिः क्रमात्।  
अहे तृणं निरस्योन्नीत्युपविश्यात्र पा जपेत्॥  
आगन्त दक्षिणं पश्येन्मन्त्रा विंशतिरीरिताः॥

[[1557]]

प्रपा. २ अनु . ५ कृष्णयजुरिवेदीयतैत्तिरीयसंहिता।  
(भक्षमन्त्राभिधानम्)  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयप्रपाठके चतुर्थोऽनुवाकः॥४॥

### ०५ 
[अथ तृतीयकाण्डे द्वितीयप्रपाठके पञ्चमोऽनुवाकः]।

भक्षेहि॒ माऽऽ वि॑श दीर्घायु॒त्वाय॑ शंतनु॒  
त्वाय॑ रा॒यस्पोषा॑य वर्च॑से सुप्रजा॒स्त्वायेहि॑  
वसो पुरोवसो प्रि॒यो मे॑ हृ॒दो॑ऽस्य॒श्विनो॑स्त्वा  
वा॒हुभ्या सघ्यासं नृ॒चक्ष॑सं त्वा देव सोम  
सु॒चक्षा॒ अव॑ ख्येपं म॒न्द्राभिभू॑तिः के॒तुर्य॒ज्ञानां॒  
वाग्जु॑षा॒णा सोम॑स्य तृप्यतु म॒न्द्रा स्व॑र्वा॒-  
च्यदि॑ति॒रना॑हतशीर्ष्णी॒ वाग्जु॑षा॒णा सोम॑-  
स्य तृप्य॒त्वेहि॑ विश्वचर्षणे [ १ ] शं॒भूर्म॑-  
यो॒भू स्व॒स्ति मा॑ हरिवर्ण॒ प्र च॑र॒ क्रत्वे॒ द-  
क्षा॑य रा॒यस्पोषा॑य सुवी॒रता॑यै॒ मा मा॑ राज॒-  
न्वि वी॑भिषो॒ मा मे॒ हार्दि त्वि॒षा व॑धीः।  
वृष॑णे॒ शुष्मा॒याऽऽयु॑ष॒ वर्च॑से। वसुमद्रणस्य  
सोम देव ते मति॒विदः॑ प्रातः सव॒नस्य॑ गाय॒-  
त्रछ॑न्दस॒ इन्द्र॑पीतस्य॒ नरा॒शस॑पीतस्य पि॒-  
तृपी॑तस्य॒ मधु॑मत॒ उप॑हूतस्योप॑हूतो भक्षया-  
मि रु॒द्रव॑द्गणस्य सोम देव ते मति॒विदो॒ मा  
ध्यंदिनस्य॒ सव॑नस्य त्रि॒ष्टप्छ॑न्दस॒ इन्द्र॑पी-  
तस्य॒ नराशꣳस॑पीतस्य ( २ ) पि॒तृपीतस्य॒

[[1558]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(भक्षमन्त्राभिधानम्)

मधु॑मत॒ उप॑हूत॒स्योप॑हूतो भक्षयाम्यादि॒त्य-  
व॑द्गणस्य सोम देवते मति॒विद॑स्तृ॒तीय॑स्य॒  
सव॑नस्य॒ जग॑तीछन्दस॒ इन्द्र॑पीतस्य॒ नरा॒शꣳ-  
स॑पीतस्य पि॒तृपीत॑स्य मधु॑मत उप॑हूत॒स्यो  
प॑हूतो भक्षयामि। आ प्या॑यस्व॒ समे॑तु ते  
वि॒श्वतः॑ सोम॒ वृष्णियम्। भवा॒ वाजस्य  
संग॒थे। हिन्व॑ मे॒ गात्रा॑ हरिवो ग॒णान्मे॒  
मा वि तीतृषः। शि॒वो मे सप्त॒र्षीनुप॑ ति  
ष्ठस्व॒ मा मेऽवाङ्नाभि॒मति॑ ( ३ ) गाः॒।  
अपा॑म सोम॑म॒मृता॑ अभू॒माद॑र्श्म॒ ज्योति॒रवि॑-  
दाम दे॒वान्। किम॒स्मान्कृणव॒दरा॑तिः॒ किमु॑  
धू॒र्ति॑रमृत॒ म॒र्त्य॒स्य। यन्म॑ आ॒त्मनो मि॒न्दा-  
ऽभू॒दग्निस्तत्पुन॒राऽहा॑र्जा॒तवे॑दा विच॑र्षाणिः।  
पुन॑र॒ग्निश्चक्षु॑रदा॒त्पन॒रिन्द्रो॒ बृह॒स्पतिः॑। पु  
न॑र्मे अश्विना यु॒वं चक्षु॒रा ध॑त्तम॒क्ष्यो। इ॒  
ष्टय॑जुषस्ते देव सोम स्तु॒तस्तो॑मस्य [ ४ ]  
श॒स्तोक्थ॑स्य॒ हरि॑वत॒ इन्द्रपीतस्य॒ मधु॑मत॒  
उप॑हूत॒स्योप॑हूतो भक्षयामि। आ॒पूर्याः स्था-  
ऽऽ मा॑ पूरयत प्र॒जया॑ च॒ धने॑न च। ए॒तत्ते॑  
तत॒ ये च॒ त्वामन्वे॒तत्ते पितामह प्रपितामह॒  
ये च॒ त्वामन्वत्र॑ पितरो यथाभा॒गं म॑न्दध्वं॒

[[1559]]

प्रपा. २ अनु . ५ कृष्णयजुरिवेदीयतैत्तिरीयसंहिता।  
(भक्षमन्त्राभिधानम्)

नमो वः पितरो॒ रसा॑य॒ नमो॑ वः पितरः॒ शु-  
ष्मा॑य॒ नमो व पितरो जी॒वाय॒ नमो॑ वः पि-  
तरः [ ५ ] स्व॒धायै॒ नमो॑ वः पितरो म॒न्यवे॒  
नमो॑ वः पितरो घो॒राय॒ पि॑तरो॑ नमो वो॒  
य ए॒तस्मिँ॑ल्लो॒क स्थ यु॒ष्माꣳस्तेऽनु॒ येऽस्मि  
ल्लो॒के मां तेऽनु॒ य ए॒तस्मिँ॑ल्लो॒के स्थ यू॒यं  
तेषां॒ वसि॑ष्ठा भूयास्त॒ ये॑ऽस्मिँ॑ल्लो॒के॑ऽहं तेषां॒  
वसि॑ष्ठो भूयासं॒ प्रजा॑पते॒ न त्वदे॒तान्य॒न्यो  
विश्वा॑ जा॒तानि परि॒ ता ब॑भूव [ ६ ] य-  
त्का॑मास्ते जुहुमस्तन्नो अस्तु व॒यꣳ स्या॑म॒  
पत॑यो रयी॒णाम्। दे॒वकृत॒स्यैन॑सोऽव॒यज॑न  
मसि मनुष्यकृ॑त॒स्यैन॑सोऽव॒यज॑नमसि पितृ  
कृत॒स्यैन॑सोऽव॒यज॑नमस्य॒प्सु धौ॒तस्य॑ सोम  
देव ते॒ नृभिः॑ सु॒तस्ये॒ष्टयजु॑षः स्तु॒मस्तो॑मस्य  
श॒स्तोक्थ॑स्य॒ यो भ॒क्षो अ॑श्व॒सनि॒र्यो गो॒स-  
नि॒स्तस्य॑ ते पि॒तृभि॑र्भ॒क्षंकृ॑त॒स्योप॑हूत॒स्योप॑-  
हूतो भक्षयामि [ ७ ]॥

(वि॒श्व॒च॒र्ष॒णे॒ त्रि॒ष्टुप्छ॑न्दस॒ इन्द्र॑पीतस्य॒ नरा॒शꣳपीत॒स्याति॑ स्तु॒तस्तो॑

मस्य जी॒वाय॒ नमो॑ वः पितरो बभू॒व चतु॑श्वत्वारिꣳ शच्च)।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके पञ्चमोऽनुवाकः॥५॥

[[1560]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(भक्षमन्त्राभिधानम्)

(अथ तृतीयकाण्डे द्वितीयप्रपाठके पञ्चमोऽनुवाकः)।  
स्फ्याद्युपस्थानमन्त्रा ये ते चतुर्थे समीरिताः।

अथ पञ्चमे भक्षमन्त्रा उच्यन्ते।

अल्पः – “भक्षेहीति भक्षमाह्रियमाणं प्रतीक्ष्य” इति। पाठस्तु —

भक्षेहि मेति। हे भक्षयोग्य सोमरस त्वं दीर्घायुत्वादिसिद्ध्यर्थमागच्छ मां प्रविश। सुखकारित्वं देहे शंतनुत्वम्। हे वसो निवासहेतोऽस्मान्वासयितुमागच्छ। हे पुरोवसो वासयितॄणां धनदीनां मध्ये प्रथमं वासयितृत्वान्मे हृदो मम चित्तस्य प्रियोऽसि।

अश्विनोरिति। कल्पः — ‘अश्विनोस्त्वा बाहुभ्याꣳ सध्यासमिति प्रातिगृह्य” इति।

हे भक्षाश्विनोर्देवानां भिषजोर्बाहुभ्यां त्वा सध्यार्स गृह्णामि।

कल्पः — “नृचक्षसं त्वा देव सोमेत्यवेक्ष्य “इति। पाठस्तु —

नृचक्षसमिति। हे सोम नृचक्षसं नृश्चेष्टे पश्यति तादृशं त्वां सुचक्षाः सुष्ठु द्रष्टाऽहमवख्येषमवेक्षे।

कल्पः – “मन्द्राभिभूतिरिति पातःसवने सर्वानैन्द्रान्भक्षयति नराशꣳ सपतिस्येति नाराशꣳसान्रुद्रवद्गणस्येति माध्यंदिन सवने सर्वानन्द्रान्भक्षयवि नराशꣳसपतिस्येति नाराशꣳसानादित्यवद्गणस्येति तृतीयसवने सर्वानन्द्रान्भक्षयति नराशꣳसपीतस्येति नाराशꣳसान्यदन्यत्प्राग्वसुमद्गणात्तत्सर्वत्रानुषजत्यप्यन्यदे (दै) वतानिन्द्रपतिस्येति यथादेवतं वा” इति।

अत्र नाराशंसनामकानां चमसानां लक्षणं सूत्रकारेणैव दर्सितम- “भक्षिता नाप्याययन्त्याप्यायस्व समेतु न इति ते नाराशंसाः” इति। पाठस्तु —

मन्द्राऽभिभूतिरिति। मुखस्थिता वाग्देवता सोमस्य जुषाणा सोमं सेवमाना तुप्यतु। कीदृशी वाक्। मन्द्रा हर्षहेतुः। अभिभूतिर्विन्धानामभिभवित्री। यज्ञानां केतुः करणभूता। आदरार्थं पुनरपि मन्द्रेत्यादिना प्रार्थ्यते। मन्द्रा हर्षहेतुः। स्वर्वाची सुष्टु आभिमुख्येन वर्तमाना। अदितिरण्डनीया अना-

[[1561]]

प्रपा. २ अनु . ५ कृष्णयजुरिवेदीयतैत्तिरीयसंहिता।  
(भक्षमन्त्राभिधानम्)

हतशीर्ष्णी। शिरःशब्देन प्राधान्यात्प्रारम्भो लक्ष्यते। अप्रतिबुद्धप्रारम्भेत्यर्थः। वागित्यादि पूर्ववत्। चर्षणयो मनुष्याः विश्वे चर्षणयः स्वभूता यस्यासौ विश्वचर्षणिः। तथाविध हे सोमेह्यागच्छ। कीदृशः सोमः। शंभुः शान्तेर्भावयिता। मयोभूः सुखस्य भावयिता। तादृशः सन्नित्यन्वयः। हे हरिवर्ण हरिद्वर्ण स्वस्ति मा प्रचर यथा वान्तिरुपो विनाशो न भवति तथा मां प्रविश। किमर्थं क्रत्वादिसिद्ध्यर्थम्। दक्ष उत्साहः। हे राजन्मां वान्त्युपद्रवेण मा वीबीभिषो विशेषेण मा भीषय। हृदयपुण्डरीकेऽवस्थितं मनो हार्दि। तच्च मनस्त्विषा त्वदीय। या दीप्त्या मा वधीर्हिंसां मा कुरु। मनसि हिंसारहिते सति वृषादयः सिध्यन्ति। वृषेन्द्रियम्। शुष्मो बलम्। आयुर्दीर्घायुः। वर्चः कान्तिः। हे सोम देव ते तत्र संबन्धि यत्प्रातःसवं तस्य संबन्धी यो मधुमान्स इतरैरुपहूतोऽनुज्ञातः, तस्योपहूतस्याहमप्युपहतो भक्षयामि। कीदृशस्य ते। वसुमद्गणस्याष्टसंख्याका वसवो यस्मिन्गणे सोऽयं वसुमान्। तथाविधो गणो यस्य तव स त्वं वसुमद्गणस्तस्थाविधस्य। मतिविदः श्रद्धायुक्तानां यजमानानां मतिं वेत्तीति मतिवित्तस्य। कीदृशस्य प्रातःसवनस्य। गायत्रच्छन्दसो बहिष्पवमानादिषु मन्त्रेषु गायत्र्याख्यं छन्दो यस्य तद्गायत्रच्छन्दस्तस्य। इन्द्रपीतस्येन्द्रेण पीतः सोमो यस्मिन्सवने तदिन्द्रपीतं तस्य। नराशꣳसपीतस्य पितृपीतस्येति पदद्वयं नराशंसचमसभक्षण एव प्रभोक्तव्यं नान्यत्रेत्येकः पक्षः। सर्वत्र पठितव्यमित्यपरः पक्षः। नरैः शास्यन्त इति। नराशंसाः पितृविशेषास्तैः पीतः सोमो यस्मिन्सवने तन्नराशंसपीतं तस्य। अयमेवार्थः पितृपीतस्येत्यनेन स्पष्टीकृतः। रुद्रवद्गणस्याऽऽदित्यबद्गणस्येत्येतावपि मन्त्रौ पूर्ववद्व्याख्येयौ। तत्रोभयत्र मन्द्रादिरनुषज्यते।

कल्पः — “भक्षितानाप्यायमन्त्याप्यायस्व समेतु त इति ते नारशंसाः” इति। पाठस्तु —

आ प्यायस्वति। हे सोम त्वमाप्यायस्व सर्वतो वर्धस्व। ते तव वृष्णियं वीर्यं विश्वतः समेतु सर्वतः संगच्छताम्। त्वमपि वाजस्यान्नस्य संगथे संगमने निमित्तं भव।

[[1562]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(भक्षमन्त्राभिधानम्)

कल्पः — “हिन्व मे गात्रा हरिव इति भक्षयित्वा नाभिदेशानभिमृशन्ते” इति। पाठस्तु —

हिन्व मे गात्रेति। हे हरिवो हरितवर्ण सोम मे गात्रा ममाङ्गानि हिन्वप्रीणय मदीयान्गणादिसमूहान्मा वितीतृषः सोमपाने तृष्णारहितान्मा कुरु। किंतु सर्वदा तदिच्छान्कुरु। किंच, त्वं शिवो भूत्वा सप्तर्षिन्मूर्धाच्छिद्रसप्तकावस्थितान्मदीयान्प्राणानुपतिष्ठस्व। तर्पयेत्यर्थः। किंच मे मदीयां नाभिमतीत्य मा गा अधोद्वारेण मा निर्गच्छेत्यर्थः।

कल्पः — “समित्पाणय उन्नेतारं पुरस्कृत्याप्रतीक्षमायनत्यपाम सोममिति महीयां वदन्तः” इति।

अतः पूर्वोक्ताः सर्वे मन्त्रा ऋतुग्रहानुवाकात्पूर्वं द्रष्टव्याः। अपाम सोमं त्ययं तु मन्त्रोऽवभृथाङ्गत्वादुरुꣳ हि राजेत्यनुवाके प्रत्यस्तो वरुणस्य पाश इत्य स्मादुपरिष्टाद्द्रष्टव्याः पाठस्तु —

अपाम सोममिति। वयं सर्वे सोममपाम तेन पीतेनामृता देवा अभूम। आशंसाद्योतनाय भूतार्थनिर्देशः। ज्योतिरादित्यस्वरूपमदर्श्म दृष्टवन्तो देवानिन्द्रादीनविदाम लब्धवन्तः। ईदृशानस्मानरातिः पापरूपः शत्रुः किं कृणवत्किं करिष्यति। मर्त्यस्य मनुष्यशरीरधारिणो या धूर्तिर्हिंसा सेयममृत किमु अमृतानस्मान्किं नाम कस्ष्यिति अथवा धूर्तिरमृत, अस्माद्विषया हिंसा स्वयमेव नष्टा। सा तादृशी नोऽस्मान्बाधत इति किमु वक्तव्यम्। कल्पः —

“यन्म आत्मनो मिन्दाऽभूदिति मिन्दयाऽऽहवनीयमुपतिष्ठन्ते ” इति। पाठस्तु —

यन्म आत्मन इति। मे मम ऋत्विजो यदङ्गमात्मनो मिन्दाऽभूत्स्वरूपान्मिन्दितं हिंसितमभूत्, अग्निस्तदङ्गं पुनराहाराहरतु। कीदृशोऽग्निर्जातवेदा जातमुत्पन्नं यज्ञच्छिद्रं वेत्तीति जातवेदाः। विचर्षणिस्तत्पुनः समाधातुं विचक्षणः।

तत्रैव विकल्पितं मन्त्रान्तरमाह —

[[1563]]

प्रपा. २ अनु . ५ कृष्णयजुरिवेदीयतैत्तिरीयसंहिता।  
(भक्षमन्त्राभिधानम्)

पुनरग्निरिति। यज्ञे यदङ्गं न्यूनं भवति तेन यजमानस्यैव चक्षुर्हीयते। “यज्ञं पराभवन्तं यजमानोऽनु पराभवति” इति श्रुत्यन्तरात्। अस्मादयमग्निर्यज्ञाङ्गसमाधानेन यजमानाय मह्यमेव चक्षुः पुनर्दत्तवान्। तथैवेन्द्रो बृहस्पतिश्च यज्ञाङ्गं समाधाय मदीयं चक्षुः पुनर्दत्तवन्तौ। अश्विनौ युवामव्यक्ष्योर्मदीयाक्ष्णोश्चक्षुर्दर्शनसामर्थ्यमाधत्तम्।

कल्पः — “सर्वे हारियोजनं भक्षयन्तीष्टयजुषस्ते देव सोम” इति। पाठस्तु---

इष्टयजुष इति। हे सोम देव ते तव संबन्धिरसमुपहूतरैनुज्ञातैरनुज्ञातोऽहं भक्षयामि। कीदृशस्य ते, इष्टयजुष इष्टसाधनानि यागसाधनानि यजूंषियस्य सोऽयमिष्टयजुस्तस्य। स्तुताः स्तोमाः सामावृत्तिलक्षणानि स्तोत्राणि यस्य सोऽयं सुतस्तोमस्तस्य। शस्तानि शंसितान्युक्थानि शस्त्राणि यस्य सोऽयं शश्तोक्थस्तस्य। हरिर्हरितवर्णः। सोऽस्यास्तीति हरिवांस्तस्य। इन्द्रेण पतिस्तस्य। मधु माधुर्यमस्यास्तीति मधुमांस्तस्य। अन्यैरजुज्ञात उपहूतस्तस्य।

कल्पः— “आपूर्याः स्थाऽऽमा पूरयतेत्युत्तरवेद्याꣳ शेषान्न्युप्य” इति। शेषानवशिष्टान्धानासोमभागान्। पाठस्तु —

आपूर्या इति। हे धानाः सोमशेषा यूग्रमापूर्याः स्थ सर्वतः पूर्णाः स्थिताः। अतो मां प्रजया च धनेन च सर्वतः पूरयत। यन्म आत्मन इत्यादयो मन्त्रा हरिरसि हारियोजन इत्यनुवाकान्ते द्रष्टव्याः।

कल्पः- “सर्वे स्वं स्वं चमसमनून्यन्ते त्रींस्त्रीन्पुरोडाशशकलानुपवपन्त एतत्ते तत ये च त्वामन्विश्येतैः प्रतिमन्त्रम्” इति।

चमसमनून्यन्ते चमससमीपे। पाठस्तु —

एतत्ते ततेति। है ततास्मत्पितरेतत्पुरोडाशशकलरूपं ते तवान्नं, ये चान्ये त्वामनुगतास्तेषामप्येतदन्नम् पितामहेतिमन्त्रे ये च त्वामन्वित्युत्तरानुषङ्गः। प्रपितामहेति मन्त्र एतत्त इति पूर्वानुषङ्गः। हे पितरः सर्वेऽपि यूयमवास्मिन्कर्मणि यथामागं स्वस्वभागनुसारेण मन्तध्वं हृष्टा भवत।

कल्पः — “नमो वः पितरो रसायेति नमस्काराञ्जपति” इति। पाठस्तु —

[[1564]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(भक्षमन्त्राभिधानम्)

नमो व इति। हे पितरो युष्माकं यो रसः सारस्तस्मै नमः। एवमुत्तरत्र। शुष्माय बलाय। जीवाय जीवात्मने। स्वधायै भवतीयहविर्दात्र्यै। मन्यवे क्रोधाय। घोराय शिक्षारूपोग्रकार्यय। हे पितरो युष्मभ्यमपि नमोऽस्तु। ये यूममन्यैः सहेतस्मिन्पितृलोक स्थ ते युष्माननुवर्तन्ताम्। ये यूयमस्मिँलोके स्थ यूयं मामनुवर्तध्वम्। अन्यैर्बहुभिः सह ये यूयमेतस्मिन्पितृलोके स्थ तेषामन्येषां वसिष्ठा वासयितृतमा यूयं भूयास्त ये च मनुष्या अस्मिलोँके मया सह स्थितास्तेषां मनुष्याणां वासयितृतमो भूयासम्।

कल्पः- “प्रजापते न त्वदेतानीनि प्राजापत्ययर्चा वितिष्ठन्ते” इति। वियुज्य गच्छेयुरित्यर्थः। पाठस्तु —

प्रजापते नेति। हे प्रजापते त्वदन्यः कोऽपि पुरुष उत्पन्नानि तान्येतानि विश्वानि न परिबभूव परिभवितुं समर्थो नाभूत्। परिभवः सृष्टेरप्युपलक्षणम्। सृष्टिसंहारयोः शक्त इत्यर्थः। अतस्ते तव वयं यत्कामा जुहुमस्तत्फलमस्माकमस्तु। वयं धनानां पतयः स्याम। एतत्ते ततेत्याद्या मन्त्रा वाममद्य सवितरित्यस्मादनुवाकात्पूर्वं द्रष्टव्याः।

देवकृतस्येति। “देवकृतस्यैनसोऽवयजनमसि मनुष्यकृतस्यैनसोऽवयजनमसि पितृकृतस्यैनसोऽवयजनमस्यत्मकृतस्यैनसोऽवयजनमस्यन्यकृतस्यैनसोऽवयजनमस्येनस एनसोऽवयजनमसि स्वाहेस्याहवनीयेष्टशकलान्यभ्याधाय” इति।

अत्र शकलानामभ्याधातारः सर्वेऽपि हारियोजनभक्षिणः। आत्मकृतस्येत्यादिमन्त्रत्रयं शाखान्तरगतम्। हे शकल देवविषये यदस्माभिः कृतमेनस्तस्यावयजनं विनाशकमसि। एवं मनुष्यपितृमन्त्रयोर्योज्यम्।

कल्पः — “अपरेण चात्वालमास्तावे वा प्रत्यञ्चश्चमसिनः स्वं स्वं चमसरसमवघ्रेण भक्षयन्त्यप्सु धौतस्य सोम देव त इति “इति। पाठस्तु —

अप्सु धौतस्येति। हे सोम देव प्रक्षालनाभिषवादिविशेषणोपेत यस्तेसंबन्धी यो भक्षणभागोऽश्वसनिरश्वप्रदो यश्च गोसनिर्गोप्रदस्त्वदीयस्य तस्य भक्षभावस्य पितृभिरपि स्वभक्षत्वेन स्वीकृतस्येतरेरनुज्ञातस्यांशमन्यैरनुज्ञातोऽहमाघ्राणेन

[[1565]]

प्रपा. २ अनु . ५ कृष्णयजुरिवेदीयतैत्तिरीयसंहिता।  
(भक्षमन्त्राभिधानम्)

भक्षयामि। देवकृतस्याप्सु धौतस्येत्येते मन्त्रा हरिरसीत्येतस्मादनुवाकादूर्ध्वं द्रष्टव्याः।

अत्र विनियोगसंग्रहः —

भक्ष भक्ष्यं (क्षं) प्रतीक्ष्याश्वि गृहीत्वा नृ च वीक्षते।  
मन्द्रेति भक्षयेत्त्रेधा वसुरुद्रादिभेदतः॥  
आप्या भक्षितमाप्याय्य हिन्व नाभ्यभिमर्शनम्।  
अपाम कृत्वाऽवभृथं समायात्यप्रतीक्षण्म्॥  
यन्मे पुनर्भजेदग्निमिष्टाद्याद्धारियोजनम्।  
आपू वेद्यां शेषवाप एतत्ते त्रिभिरावपेत्॥

पुरोडाशांशकान्भूमौ नमश्चमसिनां जपः।  
प्रजा चमसिनो यान्ति देववह्नौ समित्त्रयम॥  
अप्सु जिघ्रन्ति तच्छेषं द्वाविंशतिरिहोदिताः॥

अत्र मीमांसा।

तृतीयाध्यायस्य द्वितीयपादे चिन्तितम्।

“भक्षेहीत्यनुवाकोऽयं सर्वो भक्षणयोग्युत।  
ग्रहणादौ यथालिङ्गं विभज्य व्ययतिष्ठते॥  
अविधेर्ग्रहणादीनां भक्षणे निखिलस्तु सः।  
अर्थाक्षिप्तेष्वेतेष्वेव यथालिङ्गं विभज्यते॥

ज्योतिष्टोमे हुतस्य सोमस्य शेषभक्षणं विहितम् — “अभिषुत्याऽऽहवनीये हुत्वा प्रत्यञ्चः परेत्य सदसि भक्षयन्ति” इति। तस्मिन्भक्षणे ग्रहणावेक्षणानिगरणसम्यग्जरणरूपाश्चत्वारो व्यापाराः सन्ति। मन्त्राश्च भक्षेहीत्याद्यनुवाके समाम्नाताः। तत्र भक्षणं यथा साक्षाञ्चोदितं न तथा ग्रहणावेक्षणनिगरणजरणानि चोदितानि। न चाविहितेषु मन्त्रा विनियोगमर्हन्ति। समाख्या तु भक्षानुवाक इत्येवंरूपा भक्षणमात्रविषया। तस्मात्कृत्स्नस्याप्यनुवाकस्य भक्षण एव विनियोगे इति प्राप्ते ब्रूमः — अविहितान्यपि ग्रहणातीन्यर्थाक्षिप्तानि। तद्व्यतिरेकेण

[[1566]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(भक्षमन्त्राभिधानम्)

भक्षणासंभवात्। अतस्तेष्वप्यनुवाको यथालिङ्गं विभज्य विनियोक्तव्यः। तत्र भक्षेहीत्यारभ्याश्विनोस्त्वा बाहुभ्याꣳ सध्यासमित्यन्तो ग्रहणं प्रकाशयति। एहीत्याह्वानस्य बाहुभ्यां स्वी करवाणीत्येतस्य च दर्शनात्। नृचक्षसं त्वा देव सोम सुचक्षा अवख्येवमित्ययं भागोऽवेक्षणं प्रकाशयति। सोभनचक्षुरहं मनुष्येषु प्रख्यातं त्वामवेक्षिषीयेत्यभिधानात्। हिन्व मे गात्रा इत्यादिर्मा मेऽवाङ्नाभिमति गा इत्यन्तः सम्यग्जरणं प्रकाशयति। गात्रप्रीणनेनाधोभागे नाभेरतिक्रमनिषेधेन च तदवगमात्। जरणं नार्थाक्षिप्तं तेन विनाऽपि भक्षणसिद्धेरिति चेत्। न। जरणपर्यन्तस्यैव सार्थकभक्षणत्वात। न च चरणे पुरपव्यापाराभावः। सम्यगुपदेशनादेर्भक्ष(जंर)णार्थत्वात्। मन्द्राभिभूतिरित्यादिर्भक्षयामीत्यन्तो भक्षणं प्रकाशयति। तस्माल्लिङ्गेन समाख्यां बाधित्वा विभज्य विनियोगः कर्तव्यः।

तत्रैवान्यच्चिन्तितम् —

“मन्द्रेति वसुप्रदेति द्वयं तर्पणभक्षयोः।  
विभक्तव्यमुताशेषं तृप्तिसंयुक्तभक्षणे॥  
लिङ्गाद्विभागो नैवं नो तृप्तिभक्षणतोऽन्यतः।  
लिङ्गस्यासंभवे वाक्यशेषात्सर्वोऽस्तु भक्षणे”॥

मन्द्राऽभिभूतिरित्यादिर्जुषाणा सोमस्य तृप्यन्वित्यन्तो भागो इष्टाया अरुचिमभीभवन्त्याः सोमं सेवमानाया जिह्वायास्तृप्तिं प्रकाशयति। वसुमद्गणस्येत्यादिर्भक्षयामायन्तो भागो भक्षणप्रकाशकः। तत्र पूर्ववल्लिङ्गेन विभज्य विनियोग इति चेन्मैवम्। न खलु तृप्तिर्भक्षणादन्येन व्यापरेण जायते। किं तर्हि भक्षणाननिष्पादिनी हि सा। तथा सति कस्मिन्व्यापारे तृप्तिप्रकाशको भागो विनियुज्येत। ततो लिङ्गेन विनियोगासंभवाद्भक्षणमन्त्रवाक्यस्य शेषस्तृप्तिप्रकाशकभागो भविष्यति। उपयुक्तश्च तत्रायं भागस्तृप्तिसहितभक्षप्रकाशेन पुरुषोत्साहजनकत्वात् तस्मान्मन्द्रादिः सर्वो भक्षणे विनियुज्यते।

तत्रैवान्यच्छिन्तितम् —

[[1567]]

प्रपा. २ अनु . ५ कृष्णयजुरिवेदीयतैत्तिरीयसंहिता।  
(भक्षमन्त्राभिधानम्)  
“इन्द्रपीतस्योति भक्षमन्त्रांश कमिहैन्द्रके।  
केवलेऽन्यत्र चोहाद्वा सर्वत्रोत यथाश्रुतम्॥  
ऐन्द्र एव समर्थत्वात्तूष्णीमेवान्यभक्षणम्।  
ऊहो वाऽन्येषु कर्मैक्येऽप्यस्त्यूहो भक्षभेदतः॥  
इन्द्रेण यस्मिन्सवने सोमः पीत इतीरणात्।  
सवनस्थेषु सर्वेषु मन्त्रोऽनूहेन पठ्यते”॥

भक्षमन्त्रे कश्चिदंश इन्द्रपीतस्येत्येवंविधः श्रूयते। तत्रेन्द्रेण पीतस्य सोमस्य शेषं भक्षयामीत्यर्थो भवति। तथा सत्यस्य मन्त्रस्येन्द्रप्रदानशेषभक्षण एव समर्थत्वात्तत्रैवायं मन्त्रो विनियुज्यते, न तु मैत्रावरुणादिशेषभक्षणे। तस्मादमन्त्रकमेव तद्भक्षणमित्येकः पूर्वपक्षः। इन्द्रपीतस्येतिपदस्यासमर्थत्वेऽपि मित्रावरुणपीतस्येत्येवमूहे सति सामर्थ्यं भविष्यति। नन्वाग्नेययागस्य प्रकृतित्वात्तद्गतस्याग्नये जुष्टामिति मन्त्रस्य विकृतौ सौर्यचरौ सूर्याय जुष्टमित्यूहः क्रियते। इह तु कर्मैक्यान्नोह इति चेत्। न। कर्मभेद इव भक्षभेदेऽप्यूहितुं शक्यत्वादिति द्वितीयः पूर्वपक्षः। इन्द्रपीतस्येत्यत्र बहुव्रीहिर्द्रष्टव्यः। तत्पुरुषत्वे समासत्येति सूत्रेणा तोदात्तत्वप्रसङ्गात्। आद्युदात्तं चैतत्पदमाम्नातम्। इन्द्रप्रातिपदिकं तु स्वत आद्युदात्तम्। तथा सति बहुब्रीहौ प्रकृत्या पूर्वपदमिति सूत्रेण पूर्वपदप्रकृतिस्वरविधानात्समस्तं पदमप्याद्युदात्तमेव संपद्यते। इन्द्रेण पीतः सोमो यस्मिन्सवन इति विग्रहात्सवनपरत्वे सत्यैन्द्रभक्षण एवेति नियन्तुमसमर्थत्वात्सर्वभक्षणेष्वनूहेनायं मन्त्रः प्रयोक्तव्यः। विशेष्यं च सवनं तस्मिन्वाक्य एवमाम्नातम् — प्रातःसवनस्य गायत्रछन्दस इन्द्रपीतस्येति। तस्मादन्त्यः पक्षो राद्धान्तः।

तत्रैवान्यच्चिन्तितम् -

“ऊहपक्षे यदूह्यं तच्चिन्त्यते न्यायपञ्चके।  
इन्द्रे हुतेऽथ तच्छेषे होत्रकेश्चमसस्थिते॥  
सोमोऽभ्युन्नीय देवेभ्यो हुत्वा संभक्ष्यते तदा।  
इन्द्रो न लक्ष्यो लक्ष्यो वा न शेषेऽन्यार्थता यतः॥

[[1568]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(भक्षमन्त्राभिधानम्)

उन्नीत एव संबद्धो न पूर्वो देवतान्तरैः।  
अत इन्द्रस्य सिद्ध्यर्थं लक्ष्योऽसावितरैः सह”॥

पूर्वाधिकरणे योऽयमूहरूपो द्वितीयः पूर्वः पक्षः, तत्प्रसङ्गात्कृत्वाचिन्तारूपेणन्यायपञ्चकेनोहविषयश्चिन्त्यते। मैत्रावरुणब्राह्मणाच्छंसिपीत्रादय ऋत्विजो होत्रकाः। तेषां सन्ति चमसाः। पात्रविशेषस्थिता सोमरसाश्चमसाः। तैर्वषट्कारानुवषट्कारयोर्होतव्यम्। तेषां चमसानामैन्द्रत्वाद्धोतुर्वषट्कारे प्रथममिन्द्रो हुतः। अनन्तरं चमसस्थे हुतशेषे पुनः सोमान्तरमभ्युन्नीयं तेन देवान्तरेभ्यो होत्रका जुह्वति। तत्र मैत्रावरुणो मित्रं वयं हवामह इति मन्त्रेण मित्रावरुणौ यजति। ब्राह्मणाच्छंसी इन्द्र त्वा वृषभं वयमिति मन्त्रेणेन्द्रं यजति। पोता मरुतो यस्य हि क्षय इति मन्त्रेण मरुतो यजति। एवं हुत्वा पश्चात्सोमो भक्ष्यते। तस्मिन्भक्ष्यमाणे मित्रावरुणपीतस्येति मन्त्र ऊहनीयः। तदानीमिन्द्रमित्रावरुणपीतस्येत्येवं मित्रावरुणाभ्यां सह नेन्द्र उपलक्षणीयः। कुतः। शेषस्यान्यार्थत्वात्। इन्द्रशेषे पुनरभ्युन्नीतस्य तेन शेषेण सह मित्रावरुणाद्यर्थत्वं सति तस्येन्द्रसंबन्धराहित्यात्पुनरुन्नीतस्यैवान्यार्थत्वं न पूर्वशेषस्येति चेन्न। उन्नयनकाले मित्रावरुणाद्यर्थोऽयमितिसंकल्पाभावात्। प्रदानकाले तु पूर्वशेषेण सहैव मित्रावरुणादिन्यः प्रदीयते। तस्मादिन्द्रसंबन्धराहित्यान्नेन्द्रा लक्षणीय इति प्राप्ते ब्रूमः — मा भूत्संकल्पः। तथाऽप्युन्नयनं करिष्यमाणं मैत्रावरुणादियागार्थमेव। न तु तस्य पूर्वानुष्ठितेन्द्रयागार्थत्वं संभवति। तस्मादुन्नीत मैत्रावरुणादिसंबन्धः शेष इन्द्रसंबन्ध एवेत्युभयभक्ष्णे मित्रावरुणादीभिः सहेन्द्रोऽप्युपलक्षणीयः। तत्रैवान्यच्चिन्तितम् —

“द्विदेवशेष आदित्यस्थाल्या आग्रयणाभिधाम्।  
स्थालीं प्राप्तस्ततः पात्नीवतस्य ग्रहणे सति॥  
तद्भक्षणे द्विदेवाः किं सार्धं पात्नीवतेन ते।  
उपलक्ष्या न वा पूर्वन्यायेनास्तूपलक्षणम्॥  
अन्य आग्रयणात्पात्नीवतो नैतस्य विद्यते।  
आकाङ्क्षा पर्वदेवेषु पत्नीवानेव लक्ष्यते”॥

[[1569]]

प्रपा. २ अनु . ५ कृष्णयजुरिवेदीयतैत्तिरीयसंहिता।  
(भक्षमन्त्राभिधानम्)

ऐन्द्रवायवादयो द्विदेवत्याः। तेषां शेष आदित्यस्थलीमागच्छति। पुनरपि तस्याः स्थाल्या आग्रयणस्थालीमागाच्छति। तस्या आग्रयणस्थाल्याः पात्नीवतो गृह्यते। तस्य पात्नीवतस्य भक्षण इन्द्रवाय्वादय उपलक्षणीयाः। पूर्वाधिकरणे यथा मित्रावरुणादिभिः सहेन्द्र उपलक्षितस्तद्वदिति प्राप्ते ब्रूमः — यदुपाꣳशुपात्रेण पात्नीवतमाग्रयणाद्गृह्णातीत्यग्रयणपात्रस्यापादानत्वश्रवणात्ततो निःसृतस्य सोमरसस्य तत्संबन्धे ज्ञाते सति पश्चात्पात्नीवद्देवतायै ग्रहणं भवति। तथा सत्यत्यन्तभिन्नस्य पात्नीवतस्य पूर्वदेवेष्वाकाङ्क्षा नास्ति। पुनरभ्युन्नीतस्तु सोम ऐन्द्रशेषेण संसष्टः। तस्य संसृष्टस्य भक्षणे मित्रावारुणादीनाभिवेन्द्रस्यापि संबन्धो नापैतीति वैषभ्यम्। तस्मात्पात्नवितभक्षण इन्द्रवाय्वादयो नोपलक्षणीयाः तत्रैवान्यच्चिन्तितम् —

“सह पत्नीवता त्वष्टा तद्ग्रहे लक्ष्यते न वा।  
सह त्वष्ट्रा पिबेत्युक्तेर्देवत्वात्सोऽपि लक्ष्यते॥  
सहत्वमात्रं त्वष्टुः स्यान्न पातृत्वमशब्दनात्।  
चोदनायामभानाच्‍च न देवोऽतो न लक्ष्यते”॥

तस्मिन्नेव पात्नीवतग्रहे शेषभक्षणमन्त्रेण पत्नीवता सह त्वष्टाऽप्युपलक्षणीयः। कुतः। त्वष्टुरपि तद्देवत्वात्। तच्च होममन्त्रादवगतम्। अग्ना३इ पत्नीवा ३: सजूर्देवेन त्वष्ट्रा सोमं पिब स्वाहेत्यस्मिन्मन्त्रे पत्नीवन्तमग्निं प्लुतान्तेन पदेन संबोध्य तस्य त्वष्ट्रा देवेन सह पिबेत्यभिधानात्पातृत्वेन पत्नीवत इव त्वष्टुस्तद्देवत्वम्। ततः पत्नीवत्त्वष्टृपीतस्येत्पुलक्षणमिति प्राप्ते ब्रूमः — पानकाले सहावस्थानमात्रं त्वष्टुः सजूरित्यनेन पदेन प्रतीयते, न तु पातृत्वमसंबोधितस्य त्वष्टुः पिबेत्यनेन सामानाधिकरण्याभावात्। न च पातृसहभावमात्रेण पातृत्वम्। सहैव दशभिः पुत्रैर्भारं वहति गर्दभीत्यत्र पुत्राणां वोढृत्वादर्शनात्। आस्तां मन्त्रविधिबलात्त्वष्टुर्देवतात्वमिति चेन्न। पात्नीवतमाग्रयणाद्गृह्णातीत्यत्र त्वष्टुरप्रतीतेः। तस्माददेवता त्वष्टा नोपलक्षणीयः। तत्रैवान्यञ्चिन्तितम् —

[[1570]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(भक्षमन्त्राभिधानम्)  
“पत्नीवन्तस्त्रयस्त्रिंशद्देवास्तान्मादयेत्यमी।  
लक्ष्या न वा याज्ययोक्तेर्देवत्वादुपलक्षणम्॥  
एकोऽग्निर्यजमानेन मादितोऽन्ये तु वह्निना।  
अतोऽग्नेरेव देवत्वान्नान्येषामुपलक्षणम्”॥

तस्यैव पात्नीवतग्रहस्य याज्यायामग्निं संबोध्य पत्नीवन्नामधारिणस्त्रयास्त्रिंशद्दवान्मादयेत्यभिधीयते — “पात्नीवतस्त्रिंशतं त्रींश्च देवाननुष्वधमावह मादयस्व” इति। अनुष्वधमनुप्रदानम्। अत्र हूयमानेव सोमरसेन मादनीयत्वात्त्रयस्त्रिंशतां तद्देवत्वम्। अतस्तेऽपि भक्षणे लक्षणीया इति चेन्न। यजमानेन मादनीयस्याग्नेरेव देवतात्वात्। त्रयस्त्रिंशद्देवतास्तु वह्निना माद्यन्त इति न तेषामत्र देवत्वम्। तस्मान्नोपलक्षणम्। तत्रैवान्यच्चिन्तितम् —

“सोमस्याग्न इति प्रोक्ताऽनुवषट्कारदेवता।  
लक्ष्या न वा देवतात्वाल्लक्ष्या त्रिंशद्विलक्षणा॥  
प्रकृतौ विद्यमानोऽग्निरनुद्देशादलक्षितः।  
उद्देश्येन्द्रो लक्षितोऽतो विकृतावपि तत्तथा”॥

सोमस्याग्ने त्रीहीत्यनुयजतीति श्रुयते। तत्रानुवषट्कारस्य। मान्त्रवर्णिकोऽग्निर्देवता। न च त्रयस्त्रिंशतामिव वह्नेरदेवतात्वम्। मन्त्रे वह्निं संबोध्य सोम पातृत्वाभिधानात्। तस्मादग्निलक्षणीय इति चेन्न। प्रकृतावलक्षितत्वात्। ऐन्द्राचमसः प्रकृतिरितरे विकृतिरूपाः। तथा हि-ऐन्द्रः सोमो गृह्यते मयिते च। ते नैन्द्रेष्वेव सोमः। अनैन्द्रेषु सोम एव नास्तीति सर्वे सोमधर्मा ऐन्द्रेष्वेव। अनैन्द्रा अधर्मकाः। धर्माकाङ्क्षायां चोदकेन सधर्मका इति विकृतित्वम्। गृह्यमाणस्य मीयमानस्य च सोमस्यैन्द्रत्वमिन्द्राय त्वा वसुमते इत्यादिग्रहणमन्त्रादवगम्य ते। तस्य प्रकृतिभूतस्येनद्रचमसस्य भक्षणेऽग्निरनुवषट्कारदेवो नोपलक्षितः। कुतः। ग्रहणे तदुद्देशाभावात्। इन्द्रस्तूद्देश्यत्वादुपलक्षितः एवं विकृतावप्युद्देश्यदेवानामेवोपलक्षमं न्याय्यम्। तस्मादग्निर्नोपलक्ष्यः।

[[1571]]

प्रपा. २ अनु . ५ कृष्णयजुरिवेदीयतैत्तिरीयसंहिता।  
(भक्षमन्त्राभिधानम्)

तत्रैवान्यच्चिन्तितम्---

“अमन्त्रप (भ) क्षमाश्रित्य कृत्वाचिन्तान्तरत्रयम्।  
ऊहोऽस्ति नो वा सोऽस्त्यत्र विकृतौ तस्य संभवात्॥  
सोमेनेति विधेः सर्वप्रदानेषु समत्वतः।  
अविकारेष्वनूहोऽतो नैन्द्रै निर्मन्त्रभक्षणम्”॥

उक्ताभ्यः पञ्चभ्यः कृत्वाचिन्ताभ्यः पूर्वस्मिन्नधिकरणे योऽयमनैन्द्रैष्वमन्त्रभक्षणमिति प्रथमः पूर्वः पक्षस्तमेव मनसि निधाय पुनः कृत्वाचिन्तानां त्रयमभिधीयते। अनैन्द्रेषूक्तरीत्या विकृतित्वेनोहसंभवादस्त्यूह इति चेन्न। अनैन्द्राणां विकृतित्वासंभवात्। सोमेन यजेतेत्युत्पत्तिश्रुतः सोमः कर्मणोऽङ्गं न तु प्रदानविशेषस्य कस्यचिदङ्गम्। स एव च सोमः सर्वपदानेष्वभ्यस्यत इति सर्वाणि समप्रधानानि। अत ऐन्द्राणामनैन्द्राणां च प्रकृतिविकृतिभावासंभवान्नास्त्यत्रोहः।  
इन्द्राय त्वा वसुमत इत्यादिमन्त्रो लिङ्गादैन्द्रमात्रविषयत्वादनैन्द्रैष्वमन्त्रभक्षः।

तत्रैवान्यच्चिन्तितम् —

“समन्त्रकममन्त्रं वा स्यादैन्द्राग्नादिभक्षणम।  
ऐन्द्राग्नेऽपीन्द्रपीतत्वसंभवात्तत्समन्त्रकम्॥  
न पानमशरीरस्य युक्तं दानं तु मिश्रितम।  
मन्त्रोऽयं तु न मिश्रार्हस्तस्मादेतदमन्त्रकम्”॥

यदेतदैन्द्राग्नं गृह्णातीति विहितं शेषभक्षणं तत्रैन्द्राग्निभ्यां पीतः सोम इन्द्रेणादि पीतो भवतीति लिङ्नैव विनियोगात्समन्त्रकं भक्षणमिति चेन्मैवम्। नव माध्याये यक्ष्यमाणदेवताधिकरणन्यायेनाशरीरस्येन्द्रस्य दानासंभवात्। अथ पीतशब्देन दानं विवक्ष्येत तदानीमिन्द्राय दत्तः सोम इति मन्त्रार्थो भवति। न चात्र यजमान इन्द्रमुद्दिश्य ददौ किंत्विन्दाग्नी उद्दिश्य। तस्माद्दानं मिश्रविषयं, मन्त्रस्तु न मिश्रविषय इत्यमन्त्रकमत्र भक्षणम्। अत्रैवान्यच्चिन्तितम्-

[[1572]]

श्रीमत्सायणाचार्यविरचितभाष्यसमेता- (३ तृतीयकाण्डे –  
(पूषदाज्याभिधानम्)  
ऐन्द्रदानेऽपि गायत्रमात्रयुक्तेऽथवेतरैः।  
छन्दोभिरपि युक्ते स्यादाद्यो मन्त्रे यथोक्तितः॥  
द्वयोः समो बहुव्रीहिरेकच्छन्दास्तु न क्वचित्।  
नानाछन्द्रस्यैन्द्र एव कृत्वाचिन्तेत्थमीरिता॥  
सवनार्थेन्द्रपीतोक्तिरित्युद्घाटनमीरितम्।  
तेन सर्वप्रदानेषु मन्त्रपाठो यथास्थितः॥

तस्मिन्नेव भक्षमन्त्रे गायत्रछन्दस इन्द्रपीतस्येति श्रूयते। गायत्रमेव च्छन्दो यस्येति मन्त्रपदे समासाभिधानादेकच्छन्दोयुक्त ऐन्द्रे सोमे भक्षणमन्त्र इति चेन्मैवम्। बहुच्छन्दोयुक्तेऽपि बहुव्रीहेः समानत्वादेवकारं परित्यज्य गायत्रे छन्दो यस्येतिविग्रहसंभवात्। एकच्छन्दस्कस्तु सोमो न क्वाप्यस्ति। तस्मान्नानाछब्दस्के सोम ऐन्द्रप्रदान एव मन्त्रो नान्यत्र। तदेवं कृत्वाचिन्तात्रवं समापितम्। द्विविधा कृत्वाचिन्तोद्धाटना तु प्रागेव सिद्धान्तिना दर्शिता।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयप्रपाठके पञ्चमोऽनुवाकः॥५॥

### ०६ 
(अथ तृतीयकाण्डे द्वितीयप्रपाठक षष्ठोऽनुवाकः)

म॒ही॒नां पयो॑सि॒ विश्वे॑षां दे॒वानां॑ त॒नूर्ऋ॒र्ध्या  
स॑म॒द्य पृष॑तीनां॒ ग्रहं॒ पृष॑तीनां॒ ग्रहोऽसि॒ वि-  
ष्णोर्हृद॑यमस्येक॑मिष॒ विष्णु॒स्त्वाऽनु॒ वि च॑-  
क्रमे भू॒तिर्द॒ध्ना घृ॒तेन॑ वर्ध॒तां॑ तस्य॑ मे॒ष्टस्य॑  
वी॒तस्य॒ द्रवि॑ण॒मा ग॑म्या॒ज्जयोति॑रसि वैश्वा-  
न॒रं पृश्नि॑यै दु॒ग्धं याव॑ती॒ द्यावा॑पृथि॒वी म॑हि॒-

[[1573]]

प्रपा. २ अनु. ६ कृष्णयजुर्वेदीयतैत्तिरीयसंहिता।  
(पूषदाज्याभिधानम्)  
त्वा याव॑च्च स॒प्त सिन्ध॑वो वित॒स्थुः। ता-  
व॑न्तमिन्द्र ते [ १ ] ग्रह॑ꣳ सहोर्जा गृ॑ह्णा॒-  
म्यस्तृ॑तम्। यत्कृप्णशकु॒नः पृ॑षदा॒ज्यम॑वमृ॒-  
शेच्छूद्रा अ॑स्य प्र॒मायु॑काः स्यु॒र्यच्छ्वाऽव॑  
मृ॒शेच्चतु॑ष्पादोऽस्य प॒शवः॑ प्र॒मायु॑काः स्यु॒-  
र्यत्स्कन्दे॒द्यज॑मानः प्र॒मायु॑कः स्यान्प॒शवो॒  
वै पृ॑षदा॒ज्यं प॒शवो॒ वा ए॒तस्य॑ स्कन्दन्ति॒  
यस्य॑ पृषदा॒ज्यꣳ स्कन्द॑ति॒ य॑त्पृ॑षदा॒ज्यं पुन॑-  
र्गृ॒हणाति॑ प॒शूने॒वास्मै॒ पुन॑र्गृह्णाति प्रा॒णो  
वै पृषदा॒ज्यं प्रा॒णो वै [ २ ] ए॒तस्य॑ स्क-  
न्दति॒ यस्य॑ पृषदा॒ज्यꣳ स्कन्द॑ति॒ यत्पृष॑दा॒-  
ज्यं॒ पुन॑र्गृ॒ह्णाति॑ प्रा॒णमे॒वास्मै पुन॑र्गृह्णाति॒  
हिर॑ण्यमव॒धाय॑ गृह्णात्य॒मृतं॒ वै हि॑रण्यं  
प्रा॒णः पृ॑षदाज्य॒ममृत॑मे॒वास्य॑ प्रा॒णे द॑धाति  
श॒तमा॑नं भवति श॒तायुः॒ पुरु॑षः श॒तेन्द्रि॑य॒  
आयु॑ष्ये॒वेन्द्रि॒ये प्रति॑ तिष्ठ॒त्यश्व॒मव॑ घ्रापय-  
ति प्रजाप॒त्यो वा अश्वः॑ प्राजाप॒त्यः प्राणः  
स्वादे॒वास्मै॒ योनेः॑ प्रा॒णं निर्मिमीते॒ वि वा  
ए॒तस्य॑ य॒ज्ञश्छि॑द्यते॒ यस्य॑ पृषदा॒ज्यꣳ स्क-  
न्द॑ति वैष्णव्यर्चा पुन॑र्गृह्णा॑ति य॒ज्ञो वै वि-  
ष्णु॑र्य॒ज्ञेनै॒व य॒ज्ञꣳ सं त॑नोति [३ ]॥

[ते॒ पृ॒ष॒दा॒ज्ये प्रा॒णो वै योनेः॑ प्रा॒णं द्वावि॑ꣳशतिश्च ]।

[[1574]]

श्रीमत्सायणाचार्यविरचितभाष्यसमेता- (३ तृतीयकाण्डे –  
(पूषदाज्याभिधानम्)

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके षष्ठोऽनुवाकः॥६॥

(अथ तृतीयाष्टके द्वितीयप्रपाठके षष्ठोऽनुवाकः)।

अनुवाके पञ्चमे तु भक्षमन्त्रा उदीरिताः।  
अथ षष्ठे पृषदाज्यमुच्यते।

कल्पः — “आज्याग्रहणकाले चतुर्जुह्वां गृह्णाति चतुरुपभृति दधन्याज्यमानीय महीनां पयोऽसीति पृषदाज्यधान्यां पञ्चगृहीतं पृषदाज्यम्” इति। पाठस्तु---

महीनामिति। हे पृषदाज्य त्वं महीनां गवां पयोऽसि। विश्वेषां सर्वेषां देवानां तनूरसी। शरीरस्थितिहेतुत्वात्। पृषत्यो मरुतामश्वाः। अद्यास्मिन्दिने पृषतीनां ग्रहस्थानीयं त्वामृध्यासं वर्धयामि। त्वं पृषतीनां ग्रहेऽसि ग्रहस्थानीयमसि। विप्णोर्यज्ञस्य हृदयं प्रियमसि। हे इष सर्वैर्दवैरिष्यमाण विष्णुर्वज्ञस्त्वामेकं मुख्यं विचक्रमे विशेषेण स्वीकृतवान्। अत्रत्येन घृतेन दध्ना च तव भूतिर्माहात्म्यं वर्धताम्। तस्य तादृशस्येष्टस्य देवेभ्यो हुतस्य वीतस्य वेवैर्भक्षितस्य च् यद्द्रविणं फलमस्ति तन्मां प्रत्यागम्यादागच्छतु। त्वं वैश्वानरं ज्योतिरति विश्वेषा नराणां हितस्य भासकमसि पृश्नियै दुग्धमसि श्वेतवर्णाया गोःक्षीरमसि। अस्य च पृषदाज्यस्य पश्वनूयाजार्यत्वादग्नीषोमीयपशप्रपाठके पृथिव्यै त्वाऽन्तरिक्षाय त्वेत्येतस्मादनुवाकत्पूर्वमयं मन्त्रो द्रष्टव्यः।

कल्पः — ‘आग्नीध्रे प्रतिप्रस्थाता दधिधर्मं गृह्णात्यौदुय्बर्याꣳ स्त्रुच्युपस्तीर्य यावती द्यावापृथिवी इति दधि गृहीत्वाऽभिघार्य’ इति। पाठस्तु-

यावतीति। सप्त सिन्धवः समुद्राः ते च भागवतस्य पञ्चमस्कन्धे स्मर्यन्ते क्षारोदेक्षुरसोदसुरोदघृतोददधिमण्डोदक्षीरोदशुद्धोदाः सप्त जलधयः। हे इन्द्र द्यावापृथिवी द्यावापृथिव्यौ महित्वा स्वकीयेन महिम्ना यावती यावत्यौ यत्परिमाणे वर्तेते। किंच सप्त सिन्धवो वा यावद्वितस्तुर्यावन्तं कालं स्थितास्तावन्तं

[[1575]]

प्रपा. २ अनु. ६ कृष्णयजुर्वेदीयतैत्तिरीयसंहिता।  
(पूषदाज्याभिधानम्)

ग्रहं गृह्णामि सर्वस्मिन्देशे सर्वस्मिन्काले त्वदीयं ग्रहमूर्जा सारेण सहास्तृतमविनाशितं यथा भवति तथा गृह्णामि। सोऽयं मन्त्रो ग्रहप्रपाठक इन्द्र मरुत्व इत्यस्मादनुवाकादूर्ध्वं द्रष्टव्यः।

यदुक्तं सूत्रकारेण-पृषदाज्यं स्कन्नमभिमन्त्र्यापोऽभ्यवहृत्य निर्णिज्य स्रुचꣳ शतमानं हिरण्यं स्रुच्यवधायेदं विष्णुर्विचक्रम इत्यन्यत्पृषदाज्यं गृहीत्वाऽश्वेनावघ्राप्याऽऽयतने सदयेत्’ इति। तत पुनर्ग्रहणं विधत्ते —

यत्कृष्णशकुन इति। पृषद्भिर्दधिबिन्दुभिर्मिश्रमाज्यं पृषदाज्यम्। तस्य पक्षिस्पर्शे श्वस्पर्शे भूमिपतनेन विनाशे च पुनर्ग्रहणं प्रायश्चित्तं तेन पशुविनाशो न भवति।

तदेतत्पुनर्ग्रहणं पशुविनाशदोषपरिहारेण प्रशस्य प्राणविनाशदोषपरिहारेणापि प्रसंसति —

प्राणो वा इति। ग्रहणपात्रे हिरण्यस्य प्रक्षेपं तत्परिमाणं च क्रमेण’ विधत्ते —

हिरण्यमवधायेति। गृहीतस्य पृषदाज्यस्याश्वमुखस्पर्शनं विधत्ते —

अश्वभवेति। अश्वस्य प्रजापत्यक्षिजन्यत्वात्प्राणस्य च स प्राणमसृजतेत्यादिश्रुतौ प्रजापतिसृष्टत्वाभिधानाच्च तयोरेककार्यत्वे सति प्राणस्य स्वकीययोनिरूपादश्वान्निर्माणं सिध्यति।

पृषदाज्यस्य पुनर्ग्रहणे विष्णो त्वं नो अन्तम इति मन्त्रं विधत्ते —

वि वा इति। विष्णो त्वं न इति मन्त्रो जुष्टो वाच हत्यनुवाके व्याख्यातः। आपस्तम्बस्य मते त्विदं विष्णुरिति वैष्णवी। सा च युञ्जते मन इत्यत्र व्याख्याता।

अत्र विनियोगसंग्रहः —

महीति पृषदाज्ये स्याद्यावतीति दघिग्रहे।  
इदं विष्णुर्वैष्णवी स्यादिह मन्त्रास्त्रयो मताः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयप्रपाठके षष्टोऽनुवाकः॥६॥

[[1576]]

श्रीमत्सायणाचार्यविरचितभाष्यसमेता- (३ तृतीयकाण्डे –  
(स्तुतशस्त्राभिधानम्)

### ०७ 
(अथ तृतीयाष्टके द्वितीयप्रपाठके सप्तमोऽनुवाकः)  
देव॑ सवितरे॒तत्ते॒ प्राऽऽह॒ तत्प्र च॑ सु॒व प्र  
च॑ यज॒ बृह॒स्पति॑र्ब्र॒ह्माऽऽयु॑ष्मत्या ऋ॒चो मा  
गा॑त तनू॒पात्साम्नः॑ स॒त्या व॑ आ॒शिषः॑ सन्तु  
स॒त्या आकू॑तय ऋ॒तं च॑ स॒त्यं च॑ वदत स्तु॒त  
दे॒वस्य॑ सवि॒तुः प्र॑स॒वे स्तु॒तस्य॑ स्तु॒तम॒स्यूर्जं॒  
मह्यꣳ स्तु॒तं दू॑हा॒मा मा॑ स्तु॒तस्य॑ स्तुतं ग॑-  
म्याच्छ॒स्त्रस्य॑ श॒स्त्रम् [ १ ] अ॒स्यूर्जं॒ मह्यꣳ  
श॒स्त्रं दु॑हा॒मा मा॑ श॒स्त्रास्य श॒स्त्रं ग॑म्यादिन्द्रि-  
याव॑न्तो वनामहे धुक्षी॒महि॑ प्र॒जामिष॑म्।  
सा मे॑ स॒त्याऽऽशीर्दे॒वेषु॑ भूयाद्ब्रह्मवर्च॒सं  
माऽऽग॑म्यात्। यज्ञो बभू॒व स आ ब॑भूव॒  
स प्र ज॑ज्ञे॒ स वा॑वृधे। स दे॒वाना॒मधि॑पति-  
र्बभूव॒ सो अ॒स्माꣳ अधि॑पतीन्करोतु व॒यꣳ  
स्या॑म॒ पत॑यो रयी॒णाम्। य॒ज्ञो वा॒ वै [ २ ]  
य॒ज्ञप॑तिं दु॒हे य॒ज्ञप॑तिर्वा यज्ञं॒ दु॑हे स यः  
स्ततश॒स्त्रयो॒र्दोह॒मविद्वा॒न्यजते॒ तं य॒ज्ञो दुहे॒  
स इष्ट्वा पापी॑यान्भवति॒ य ए॑नयो॒र्दोहं॑ वि॒-  
द्वान्यज॑ते॒ स य॒ज्ञं दु॑हे॒ स इ॒ष्ट्वा वसी॑यान्भ-  
वति स्तु॒तस्य॑ स्तु॒तमस्यूर्जं॒ मह्यꣳ स्तु॒तं दु॑-  
हामा मा॑ स्तु॒तस्य॑ स्तु॒तं ग॑म्या॒च्छस्त्रस्य॑ श॒-  
स्त्रम॒श्यूर्जं॒ मह्य॑ꣳ श॒स्त्रं दु॑हा॒मा मा॑ श॒स्त्रस्य॑

[[1577]]

प्रपा. २ अनु. ७ कृष्णयजुर्वेदीयतैत्तिरीयसंहिता।  
(स्तुतशस्त्राभिधानम्)

श॒स्त्रं ग॑म्या॒दित्या॑है॒ष वै स्तुंतशस्त्र॒यो॒र्दोह॒स्तं  
य ए॒वं वि॒द्वान्यज॑ते दु॒ह ए॒व य॒ज्ञमि॒ष्ट्वा वसी॑-  
यान्भवति [३]॥  
( श॒स्त्रं वै श॒स्त्रं दु॑हां॒ द्वावि॑ꣳशतिश्च)।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके सप्तमोऽनुवाकः॥७॥

(अथ तृतीयाष्टके द्वितीयप्रपाठके सप्तमोऽनुवाकः)  
पृषदाज्यं भवेत्षष्ठे मन्त्रश्च दधिघर्मगः।

अथ सप्तमे स्तुतशस्त्रे अभिधीयेते।  
कल्पः ‘ब्रह्मन्स्तोष्यामः प्रशास्तरित्युच्यमाने देव सवितरेतत्ते प्राहेत्यनुद्रुत्य रश्मिरसि क्षयाय त्वा क्षयं जिन्वेत्युक्त्वों स्तुतेति प्रसौति’ इति। पाठस्तु---  
देव सवितरिति। हे सवितर्देवायमुद्गाता स्तोष्याम इत्येतद्वाक्यं ते तुभ्यं प्राह तत्स्तोत्रं त्वं प्रसुव प्रकर्षेणानुज्ञां च दोहि। प्रयज च प्रकर्षेण च यागं निष्पादय। हे उद्वातारो बृहस्पतिरेवाहं ब्रह्मा न तु मनुष्यमात्रः। सोऽहं वो ब्रवीमीति शेषः। आयुष्मत्या ऋचो मा गात। आयु स्थानीयो निर्वाहोऽस्यामृच्यस्तीति आयुष्मती। तस्या ऋचः सकाशान्माऽपगच्छत ऋगक्षरोञ्चारणे सावधाना भवतेत्यर्थः। तथा तनूपात्साम्नो मा गच्छत। स्तोत्रस्य तनूः शरीरमेव ऋक्तां तनूं पतिति तनूपं साम। ऋगक्षराभिव्यक्तिर्हि साम्ना क्रियते। तत स्तस्मिन्यूयमप्रमत्ता भवतेति। गीयमाने स्तोत्रे वो युष्माकं संबन्धिन्यो यजमानविषया आशिषो याः सन्ति ताः सर्वाः सत्याः सन्तु। याश्च भवतामाकूतयः संकल्परूपास्ता अपि सत्याः सन्तु। यूयं मनसर्तं यथार्थं स्मरत। वाचा च सत्यं वदत। सवितुर्देवस्य प्रसवेऽनुज्ञायां सत्यां स्तुत स्तोत्रं पठत।  
कल्पः — “स्तुतस्य स्तुतमतीति स्तोत्रमनुमन्त्रयते शस्त्रस्य शस्त्रमसीति शस्त्रमिन्द्रियावन्तो वनामह इत्युभयत्रानुषजति” इति। पाठस्तु —

[[1578]]

श्रीमत्सायणाचार्यविरचितभाष्यसमेता- (३ तृतीयकाण्डे –  
(स्तुतशस्त्राभिधानम्)

स्तुतस्येति। सोऽयं मन्त्रो याजमानः। उद्गातृभिर्गीयमान हे स्तोत्र त्वं स्तुतस्य स्तुतमसि स्तोत्रस्यापि स्तोत्रमसि। स्तोत्रजातावुत्तममसीत्यर्थः। तादृशं स्तुतं स्तोत्ररूपं त्वां मह्यं मदर्थमूर्जं दुहां सारं दुहे। ततः स्तुतस्य स्तुतमुत्तमं स्तोत्रं मां प्रत्यागम्यादागच्छतु। एवं होतुभिः शस्यमान हे शस्त्र त्वं शस्त्रस्य शस्त्रमसि शस्त्रजातावुत्तममसि। शेषं पूर्ववत्। युवयोः स्तुतशस्त्रयोः प्रसादा  
दिन्द्रिवावन्त इभ्द्रियैरविकलैर्युक्ताः सन्तो वनामहे स्वापेक्षितफलं भजामहे। प्रजां पुत्रादिरूपामिषमन्नं च धुक्षीमहि संपादयामः। किंच देवेषु विषयभूतेषु मे मदीया यजामीत्याशीर्याऽस्ति सा सत्या भूयात्। ब्रह्मवर्चसं यज्ञानुष्ठानरूपं मां प्रत्या गम्यादागच्छतु। उत्तरोत्तरमभिवर्धतामित्वर्थः। इदानीमनुष्ठीयमानो यज्ञः संपूर्णो भवति। स यज्ञ आबभूव पुगरप्यावृत्तो भवतु स यज्ञ प्रजज्ञेऽस्माननालस्येनानुष्ठातृन्प्रति प्रजातवान्। अत एवास्मद्गृहे स यज्ञो वावृधे पुनः पुनरनुष्ठानेन वर्धताम्। स यज्ञोऽस्माभिरिज्यमानानां देवानामधिकं पालयिता भवतु। स यज्ञोऽस्मानप्यधिपतीनधिकमनुष्ठानस्य पालकान्करोतु। वयमपि तस्य यज्ञपुरुषस्य प्रसादाद्रयीणां यज्ञसाधनानां धनानां पतयो भूयास्म।  
तदिदमनुमन्त्रणं स्तुतशस्त्रयोर्दोह इति वैदिकैः परिभाष्यते, तमिमं दोहं विधत्ते —  
यज्ञो वा वा इति। अत्र दोहनं नाम रिक्तीकरणं गा दोग्धीत्यत्र तद्दर्शनात्। तथा सत्येतद्विचार्यते-किं यज्ञो यजमानं रिक्ती करोति किंवा यजमानो यज्ञमिति। तत्र यतो दोहनविद्वान्यः कोऽपि दोहनामकमभिमन्त्रणमज्ञात्वा यजेत तमेवं पुरुषं यज्ञो रिक्ती करोति। स चेष्ट्या दरिद्रो भवति। विद्वांस्तु यज्ञं दुग्ध्वा वसीयान्भवतीति। यद्यप्येतदभिमन्त्रणं सर्वत्र संचारि तथाऽपि वहिष्प वमानस्तोत्रस्याऽऽज्यशस्त्रस्य प्रथमभावित्त्वात्तदर्थस्तोत्रमन्त्र ऋतुग्रहानुवाकात्प्राक्पठयीयः। शस्त्रमन्त्रस्त्वैन्द्राग्नग्रहानुवाकादूर्ध्वं पठनीयः। अत्र विनियोगसंग्रहः —  
देव ब्रह्मा सौति गातॄन्स्तुतस्य यजमानकः।  
स्तोत्रं समन्त्र्य शस्त्रस्य मन्त्रयेच्छस्त्रमेतयोः॥

[[1579]]

प्रपा. २ अनु. ७ कृष्णयजुर्वेदीयतैत्तिरीयसंहिता।  
(स्तुतशस्त्राभिधानम्)

इन्द्रः शेषः स णामन्ते मन्त्रा अत्र त्रयो मताः॥  
अत्र प्रथममन्त्र ऋचो मा गात तनूपात्साम्न इत्यत्राक्षराभिव्यञ्जकतया सामानि ऋचः शरीरं रक्षन्तीत्युक्तम्। सोऽयमर्थो नवमाध्यायस्य द्वितीयपादे मीमांसितः —

“सामर्चं प्रति मुख्यं स्याद्गुणो वा बाह्यपाठतः।  
मुख्यमभ्यसितुं पाठो गुणो गीताक्षरः स्तुतेः”॥

रथंतरं गायतीत्यादौ यद्गानं विहितं तदेतत्सामशब्दार्थ इति प्रतिपादितं स्मारितं च। तदेतद्रानमृचं प्रति प्रधानकर्म स्यात्। कुतः। यागप्रयोगाद्बहिरध्ययनकालेऽपि पठ्यमानत्वात्। गुणकर्म चेद्ब्रीहिप्रोक्षणादिवद्यागप्रयोऽमध्य एव गानमुष्ठीयेत। ततो यागाद्बाहिर्गानस्य विश्वजिदादिवत्फलं कल्पनीयम्। मध्यकालीनं गानं तु प्रयाजादिवदुपकारकम्। तस्मान्मुख्यमेतन्न गुणकर्मेति प्राप्ते ब्रूमः — न तावद्बहिः पाठः प्रधानकर्मत्वं कल्पयितुं शक्नोति। भूमिरथिकशुष्केष्टिन्यायेन प्रयोगपाटवाय गानाध्ययनोपपत्तेः। यथा भूमिरथिको भूमौ रथमालिख्याभ्यासं करोति यथा छात्रः शुष्केष्ट्या प्रयोगपाटवं संपादयति तद्वत्। नापि गुणकर्मत्वे प्रयोजनाभावात्प्रधानकर्मत्वमिति वाच्यम्। गानेन संस्कृतैर्ऋगक्षरैः स्तुतिसंभवात्। आज्यः स्तुवते पृष्ठैः स्तुवत इति स्तुतिविधानात्। तस्पादृगक्षराणां स्वरविशिष्ठत्वाक्षराभिव्यक्तिर्दृष्टं प्रयोजनमिति। अदृष्टस्याकल्पनीयत्वाद्रानं संस्कारकर्म।

द्वितीयाध्यायस्य प्रथमपादे चिन्तितम्--

“प्रउगं शंसतीत्यादौ गुणतोत प्रधानता।  
दृष्टा देवस्मृतिस्तेन गुणता स्तोत्रशस्त्रयोः॥  
स्मृत्यर्थत्वे स्तौतिशस्योर्धात्वोः श्रौतार्थबाधनम्।  
तेनादृष्टमपेत्यापि प्राधान्यं * स्तुतये मतम्॥

ज्योतिष्ठोमे श्रूयते--- “प्रउगं शंसति निष्केवल्यं शंसति आज्यै स्तुवते पृष्ठैः स्तुवते” इति। प्रउगनिष्केवलयशब्दौ शस्त्रविशेषनामनी। आज्यपृष्ठशब्दौ तु  
* न्यायमालबिस्तरे तु “श्रुयते” इति पाठ।

[[1580]]

स्तोत्रवाचित्वेन चित्राधिकरणे व्याख्यातौ। अप्रगीतमन्त्रसाध्या स्तुतिः शास्त्रं, प्रमीतमन्त्रसाध्या स्तुतिः स्तोत्रं, तयोः स्तुतशस्त्रयोर्गणकर्मत्वं युक्तम्। तुषविमोकवद्दृष्टार्थत्वलाभात्। पठ्यमानेषु मन्त्रेष्वनुस्मरणेन देवता संस्क्रियत इति प्राप्ते ब्रूमः — स्तोतव्याया देवतायाः स्तावकैर्गुंणैः संबन्धः स्तौतिशंसतिधात्वोर्वाच्योऽर्थः। यदि मन्त्रवाक्यानि (णि) गुणसंबन्धाभिधानपराणि तदा धात्वोर्मुख्यार्थलाभाच्छ्रतिरनुगृहीता भविष्यति। यदा तु गुणद्वारेणानुस्मरणीयदेवतास्वरूपप्रकाशनपराणि मन्त्रवाक्यानि (णि) स्युस्तदा धात्वोर्मुख्यार्थो न स्यात्। लोके हि देवदत्तश्चतुर्वेदाभिज्ञ इत्युक्तः स्तुतिः प्रतीयते। तस्य वाक्यस्य गुणसंबन्धपरत्वात्। (* यश्चतुर्वेदाभिज्ञो देवदत्तस्तमाकारयेत्युक्तौ स्तुतिर्न भवत्याकारणपरत्वेन वाक्यस्य गुणसंबन्धपरत्वाभावात्। तथाऽत्रापि पठ्यमानगुणविशिष्टो यः स देव इत्येव मन्त्रवाक्यानां (णां) देवताप्रकाशनपरत्वं तावच्चेत्स्यात्) ततश्चाऽऽज्यैर्देवं प्रकाशयेत्पृष्ठैर्देवं प्रकाशयेदित्येवं विध्यर्थपर्यवसानाद्धात्वोर्मुख्यार्थो बाध्येत। ततो धातुस्तुतिमबाधितुं स्तोत्रशस्त्रयोः प्रधानकर्मत्वमभ्युपेतव्यम्। तत्र दृष्टं प्रयोजनं नास्तीति चेत्। तर्ह्यपर्वमस्तु॥  
श्रीमत्सायणाटार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
तृतीयकाण्डे द्वितीयप्रपाठके सप्तमोऽनुवाकः॥७॥

* धनुश्चिर्ह्णान्तर्गतग्रन्थस्थाने ख. च. पुस्तकयोः यदा तु देवदत्तस्वरुपपपरता यश्चतुर्वेदी तमानयेत्यादौ तत्र न स्तुतिप्रतीतिः, तस्य चतुर्वेदसंबन्धद्वारेण देवदत्तस्वरूपोपलक्षणपरत्वेन गुणसंबन्धपरत्वाभावात्’ इति पाठो वर्तते।

[[1581]]

प्रपा.२ अनु.७ कृष्णयजुर्वेदीयतैत्तिरीयसंहिता।  
(तृतीयसवनमाध्यंदिनसवनगतहोमविशेषमन्त्राभिदानम्)

### ०८ 
(अथ तृतीयाष्टके द्वितीयप्रपाठकेऽष्टमोऽनुवाकः।)

श्य॒नाय॒ पत्व॑ने॒ स्वाहा॒ वट्त्स्व॒यम॑भिगू  
र्ताय॒ तमो॑ विष्ट॒भ्याय॒ धम॑णे॒ स्वाहा॒ वट्त्स्व॒-  
यमभिगूर्ताय॒ नमः॑ परि॒धये॑ जन॒प्र॑थनाय॒  
स्वाहा॒ वट्त्स्व॒यम॑भिगूर्ताय॒ नम॑ ऊ॒र्जे हो-  
त्रा॑णाꣳ स्वाहा॒ वटत्स्व॒यम॑मिगूर्ताय॒ नमः  
पय॑से॒ होत्रा॑णा॒ꣳ स्वाहा॒ वट्त्स्व॒यम॑मिगूर्ता  
य॒ नमः॑ प्र॒जाप॑तये॒ मन॑वे॒ स्वाहा॒ वटत्स्व॒य-  
म॑भिगूर्ताय॒ नम॑ ऋतभ॑तपाः सुवर्वा॒ट्त्स्वाहा॒  
वट्त्स्व॒यम॑भिगूर्ताय॒ नम॑स्तृ॒म्पन्ता॒ꣳ होत्रा॒  
मधोर्घृ॒तस्य॑ य॒ज्ञप॑ति॒मृष॑य एन॑सा [१]  
आ॒हुः। प्र॒जा निर्भ॑क्ता अनुत॒प्यमा॑ना मध॒-  
व्यौ॑ स्तो॒कावच॒ तौ र॑राध। सं न॒स्ताभ्याꣳ  
सृजतु वि॒श्वक्र॑र्मा घो॒रा ऋष॑यो॒ नमो॑ अ-  
स्त्वेभ्यः। चक्षु॑ष एषां॒ मन॑सश्च सं॒धौ बृह॒-  
स्पत॑ये महि॒ पदद्यु॒मन्नमः॑। नमो॑ वि॒श्वक॑-  
र्मणे॒ म उ॑ पात्व॒स्मान॑न॒न्यान्त्सो॑म॒पान्मन्य॑-  
मानः। प्रा॒णस्य॑ वि॒द्वान्त्स॑भ॒रे न धी॒र एन॑-  
श्चकृ॒वान्महि॑ ब॒द्ध ए॑षाम्। तं वि॑श्वकर्मन्  
[२] प्र सुपतम स्व॒स्तये॒ ये भ॒क्षय॑न्तो॒ न व-  
सू॑न्यानृ॒हुः। यान॒ग्नयो॒ऽन्वत॑प्यन्त धिष्णि॑या

[[1582]]

श्रीमत्सायणाचार्यविरचितभाष्यसमेता – (३तृतीयकाण्डे-  
(तृतीयसवनमाध्यंदिनसवनगतहोमविशेषमन्त्राभिदानम्)

इ॒यं तेषा॑मव॒या दुरि॑ष्ट्यै॒ स्वि॑ष्टिं न॒स्तां कृ॑  
णोतु वि॒श्वक॑र्मा। नमः॑ पि॒तृभ्यो॑ अ॒भि ये  
नो॒ अख्यन्य॑ज्ञ॒कृतो॑ य॒ज्ञका॑माः सुदे॒वा अ॑-  
का॒मा वो॒ दक्षि॑णां॒ न नी॑निम॒ मा न॒स्तस्मा॒-  
देन॑सः पापयिष्ट। याव॑न्तो॒ वै स॑दस्यास्ते  
सर्वे। दक्षि॒ण्या॑स्तेभ्यो॒ यो दक्षि॑णां॒ न (३)  
न॒येदैभ्यो॑ बृश्यचेत॒ यद्वै॑श्वकर्म॒णानि॑ जु॒होति॑  
सद॒स्या॑ने॒व तत्प्री॑णात्य॒स्मे दे॑वासो॒ वपु॑षे चि-  
कित्सत॒ यमा॒शिरा॒ दंप॑ती वा॒मम॑श्नु॒तः।  
पुमा॑न्पु॒त्रो जा॑यते वि॒न्दते॒ वस्वथ॒ विश्वे॑ अ-  
र॒पा ए॑ध्रते गृ॒हः। आ॒शी॒र्दा॒या दंप॑ती वा॒म  
म॑श्नुता॒मरि॑ष्टो॒ रायः॑ सचता॒ꣳ समो॑कसा।  
य आऽसि॑च॒त्सं॑दुग्धं कु॒म्भ्या स॒हेष्टेन॒ याम॒  
न्नम॑ति॑ जहातु॒ स.। स॒र्पि॒र्गी॒वी [४] पीव॑  
र्यस्य जा॒या पीवा॑नः पु॒त्रा अकृ॑शासो अ-  
अस्य। स॒हजा॑नि॒र्यः सुंमख॒स्यमा॑न॒ इन्द्रा॑या॒  
ऽऽशिरꣳ स॒ह कु॒म्भ्यादा॑त्। आ॒शीर्म॒ ऊर्ज॑-  
मृ॒त सु॑प्रजा॒स्त्वमिषं॑ दधातु॒ द्रवि॑ण॒ꣳ सव॑र्च  
सम्। सं॒जय॒न्क्षेत्रा॑णि॒ सह॑सा॒ऽहमि॑न्द्र कृ  
ण्वा॒नो अ॒न्याꣳ अध॑रान्त्स॒पत्ना॑न्। भू॒तम॑सि  
भू॒ते मा॑ धा॒ मुख॑मसि॒ मुखं॑ भूयासं॒ द्यावा॑  
पृथि॒वीन्यां॑ त्वा॒ परि॑ गृह्णामि॒ विश्वे त्वा

[[1583]]

प्रपा.२ अनु.७ कृष्णयजुर्वेदीयतैत्तिरीयसंहिता।  
(तृतीयसवनमाध्यंदिनसवनगतहोमविशेषमन्त्राभिदानम्)

दे॒वा वै॑श्वान॒राः [५] प्र च्या॑वयन्तु दि॒वि-  
दे॒वान्दृꣳ हा॒न्तरि॑क्षे॒ वयाꣳ सि पृथि॒व्यां पा  
र्थि॑वान्घ्रु॒वं ध्र॒वेण॑ ह॒विषाऽव॒ सोमं॑ नयाम-  
सि। यथा॑ नः सर्व॒मिज्जग॑दय॒क्ष्मꣳ सु॒मना॒  
अस॑त्। यथा॑ न॒ इन्द्र॒ इद्वि॒शः केव॑लीः॒ स-  
र्वाः॒ सम॑नसः॒ कर॑त्। यथा॑ नः सर्वा॒ इद्दि-  
शो॒ऽस्माकं॒ केव॑लीरस॑न् [६ ]॥

(एन॑सा विश्वकर्म॒न्यो दक्षि॑णां॒ न सर्पिग्री॒वी वैश्वान॒राश्च॑त्वारि॒ꣳशच्च॑)।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठकेऽष्टमोऽनुवाकः॥८॥

(अथ तृतीयकाण्डे द्वितीयप्रपाठकेऽष्टमोऽनुवाकः)

प्रसूतिमन्त्रणं प्रोक्तं सप्तमे स्तुत शस्त्रयोः।

अथाष्टमे तृतीयसवनगता माध्यंदिनसवनगता होमविशेषमन्त्रा उच्यन्ते।

कल्पः — “अथ चमसाज्जुहोति श्येनाय पत्वने स्वाहेति वषट्कृते जुहोति वट्स्वयमभिगूर्ताय नमः स्वाहेत्यनुवषट्कृते, एवमुत्तरैः प्रचरत्येतावन्नापूर्वेण मन्त्रेण वषट्कृते वषट्कृते जुहोत्युत्तरेणानुवष्ट्कृते” इति। पाठस्तु —

श्येनाय षत्वन इति। श्येनरूपाय पतनशीलाय ‘इन्द्र ऋभुभिः’ इत्यनया याज्यया प्रतिपाद्याय देवाय स्वाहा हुतमिदमस्तु। वट्शब्दोऽऽवश्यमित्यस्मिन्नर्थे वर्तते। स्वयमेव सोमपार्श्वे गन्तुमद्यतः स्वयमभिगूर्तोऽवश्यं स्वयमभिगूर्ताय नमोऽस्तु। विष्टम्भाय विष्टम्भयित्रे शात्रूणां विनाशयित्रे धर्मणे धारकायास्माकं पोषकायेन्द्रावरुणा सुतपाविति याज्यया प्रतिपाद्याय देवाय स्वाहुतम्। परिधये परितो धारयित्रे जनपथनाय जनानां प्रश्यापनायेन्द्रश्च सोमं पिबतमिति याज्यया

[[1584]]

श्रीमत्सायणाचार्यविरचितभाष्यसमेता – (३तृतीयकाण्डे-  
(तृतीयसवनमाध्यंदिनसवनगतहोमविशेषमन्त्राभिदानम्)

प्रतिपाद्याय स्वाहुतम्। होत्राणां होमर्तॄणामूर्ज ऊर्ग्रुमायान्नप्रदायाऽऽवो वहन्तु सप्रय इति याज्यया प्रतिपाद्याय स्वाहुतम्। होत्राणां होमकतॄणां पयसे क्षीरप्रदायामेव नः सुहवा इति याज्यया प्रतिपाद्याय स्वाहुतम्। प्रजापतये प्रजानां पालकाय, गनवेऽस्माभिर्मन्तव्याय’ इन्द्राविष्णू पिबतम्’ इति याज्यया प्रतिपाद्याय स्वाहुतम्। हे ऋतपा, त्तत्यपालक हे सुवर्वाट् स्वर्गप्रापक ऋतमस्मदीयं यज्ञं पालयेति शेषः। तस्मै तुभ्यमिमं स्तोममर्हत इति याज्यया प्रतिपाद्याय स्वाहुतम्। त एते प्रस्थितयाज्यहोमाः।

कल्पः — “तुम्पन्ताꣳ होत्रा इति सर्वान्हुत्वा जपति” इति। पाठस्तु —

तृम्पन्तामिति। होत्रा मधोर्घृतस्यति ह्यमाना देवा मधुरेण घृतेन तृप्यन्तु। त एत मन्त्रास्तुतीयसवनगताः कदाचन स्तरीरित्यस्मादनुवाकदूर्ध्वं द्रष्टव्याः।

कल्पः — “यज्ञपतिमृषय एनसाऽऽहुरित्याग्नीघ्रीये पञ्च वैश्वकर्मणानि हुत्वा” इति। तत्र प्रथमामृचमाह —

यज्ञपतिमृषय इति। यदा प्रजाः सर्वा निर्भक्ता अन्नरहिता अनुतप्यमाना भवन्ति तदानीं यज्ञपतिमेनसा संयुक्तमृषयः सर्वेऽप्याहुः। यज्ञपत्यपराधादेव वृष्ट्याद्यभावे सत्यन्नाभावे प्रजानामनुतापो जायते। कोऽयं यज्ञपतेरपराध इति तदुच्यते — मधुर्वसन्तर्तुस्तत्संबन्धिनौ चैत्रवैशाखमासौ मधव्यौ स्तोकौ ज्योतिष्टोमानुष्ठानेन स्तोतुं योग्यौ। तादृशयोमासयोरनुष्ठानमकृत्वा तौ मासौ प्रत्यहं यज्ञपतिरपरराध, अनेनापराधेन पापी यजमान इत्यृषय आहुः। अतोऽयं विश्वकर्मा नोऽस्मान्यज्ञपतींस्ताभ्यां मासाभ्यां संसृजतु। यथा तयोर्मासयोर्ज्योतिष्टोममनुतिष्ठामस्तथा प्रेरयत्वित्यर्थः।

अथ द्वितीयामाह--

घोरा ऋषय इति। पूर्वोक्त ऋषयस्ते घोरा उग्रा अस्मदपराधमन्विष्य पापीयानयमिति जनानामग्रे निन्दकत्वात्। अत एभ्य ऋषिभ्यो नमोऽस्तु नमस्कारेण शान्ताः सन्तोऽस्मान्मा निन्दन्तु। एषामृषीणां चक्षुषोऽस्माकं यनसश्च संधौ संधाननिमित्तं बृहस्पतये नमोऽस्तु। ऋषयो यथास्मान्समनुग्रहेण कटाक्षेण वीक्षन्ते वयं च यथा कर्मानुष्ठानेनापराधरहिताः सन्तो मनसा भक्तिं कुर्मस्तथाऽयं

[[1585]]

प्रपा.२ अनु.८) कृष्णयजुर्वेदीयतैत्तिरीयसंहिता।  
(तृतीयसवनमाध्यंदिनसवनगतहोमविशेषमन्त्राभिदानम्)

बृहस्पतिरनुगृह्णातु। महि सद्द्युमदित्येतानि त्रीणि नमःशब्दस्य विशेषणानि। नमस्कारोऽयमष्टाङ्गोपेतत्वान्महान्। तदनुग्रहपर्यन्तमुत्पादनाभावदयं नमस्कारः सीदतीति सत्। भक्तिरसेनात्यन्तमाविर्भूतत्वाद्द्युमत्। विश्वविषयं कर्म सृष्ट्यादिरूपं यस्यासौ विश्वकर्मा प्रजापतिस्तस्मै नमोऽस्तु। स उ सोऽपि विश्वकर्माऽस्माननुष्ठानप्रवर्तनेन पातु। अथ तृतीयामाह —

अनन्यानिति। हे विश्वकर्मन्ननन्यांस्त्वद्व्यतिरेकेण गत्यन्तररहितानस्मान्सोमपान्मन्यमानोऽसोमपानप्येते सोमपा इत्येवानुग्रहं कुर्वन्पातुमर्हती (सी) ति शेषः। तत्र दृष्ठान्तः- प्राणस्य विद्वान्समरे न धीर इति। यथा लोके धीरः पुरुषः परकीयस्य प्राणस्याऽऽपदं विद्वान्समरे न युद्ध इव करुणया तं पाति तद्वत्। अयं यजमानः प्रमादालस्यादिकारिणा तमोगुणेन वृतः सन्नेषामृषीणामेनो महि चकृवान्महान्तमपराधं कृतवान्। तमपराधिनं प्रमुञ्च तस्मादपराधात्प्रकर्षेण मोचय। किमर्थं स्वस्तये विनाशराहित्याय। अथ चतुर्थीमाह —

ये भक्षयन्त इति। ये यष्टारो भक्षयन्तो न भक्षयन्त इव वसूनि धनान्यानृहुः पूजितवन्तो यज्ञभिक्षारूपेण धनमर्जयित्वा यज्ञमकृत्वैव भोगार्थं संगृहीतवन्त इत्यर्थः। धिष्ण्यनिवासिनोऽग्नयो यानन्वतप्यन्ताहो शोच्या एत इति तद्विषये खेदं कृतवन्तः। तेषां यष्टॄणां या दुरिष्टिर्दुष्टो यागो यागाभावस्तद्धेतुरेनश्च तस्या अवया विनाशयित्री येयमिष्टिर्यागस्तामिष्टिं नोऽस्माक विश्वकर्मा स्विष्टिं करोतु। अथ पञ्चमीमाह —

नमः पितृभ्य इति। य नोऽस्मानभ्यख्यन्नाभिमुख्येन पश्यन्ति ते यज्ञस्य कारयितारोऽस्माकं यज्ञं कामयमानाः सुदेवाः सुष्ठु द्योतमानास्तादृशा हे पितरो वयं प्रमादालस्यादिभिरकामा यज्ञं कर्तुमिच्छारहिताः सन्तो वो युष्मभ्यं दक्षिणां दक्षिणोपलक्षितं यज्ञं न नीनिम नैव नीतवन्तस्तस्मादेनसोऽस्मान्मा पापयिष्ट तेन पापेनास्मान्पापिष्ठान्मा कुरुत। तैरेतैर्मन्त्रैर्होमं विधत्ते —

यावन्तो वा इति। यज्ञसमायां द्रष्टुभागत्यावस्थिता ये ब्राह्मणास्ते सर्वे

[[1586]]

श्रीमत्सायणाचार्यविरचितभाष्यसमेता – (३तृतीयकाण्डे-  
(तृतीयसवनमाध्यंदिनसवनगतहोमविशेषमन्त्राभिदानम्)

दक्षिणार्हस्तेषामदानेन यत्पापं तन्निवारणाय यथोक्तानि वैश्वकर्मणानि जुहुयात्। अयं च होम ऋत्विग्दक्षिणान्तरभावीति कृत्वा तन्मन्त्रा उदु त्यं जातवेदसमि त्यस्मावसाने द्रष्टव्याः —

कल्पः- ‘पूतभृतो बिल उदीचीनदशं पवित्रं वितत्य तस्मिन्यजमानः पुरस्तात्प्रत्यङ्तिष्ठन्सह पत्न्याऽऽशिरमवनयत्यस्मे देवासो वपुषे चिकित्सतेति चतसृभिः’ इति।

आशिरशब्देन मथितं दध्यभिधीयते। आग्नीघ्रे पत्न्याशिरं मथित्वेति सूत्र कारेणोक्तत्वात्। तत्र प्रथमाया ऋचः पाठस्तु---

अस्मे देवास इति। देवासो हे देवा अस्मे अस्माकं वपुषे शरीराय चिकित्सत। अस्माकं शरीरं यथा पापरहितं भवति तथा कुरुतेत्यर्थः। यत्क्षीरं दोहनपात्रस्थमेवाक्षतादिप्रक्षेपेण घनी भवति तादृशं दधि रेफान्ताशीः शब्देनाभिधीयते। चिकित्साविशेषं प्राप्य दंपती पत्नीययमानावाशिरा दघ्ना यं वामं सौन्दर्यमश्नुतस्तेन कृत्वा पुमान् पुत्रो जायते वसु च विन्दते। अथापि च विश्व एतत्संबन्धिनः सर्वेऽरपा ज्ञानवन्तः। एतस्य गृह एधते। अथ् द्वितीयामाह —

आशीर्दायेति आशीर्दाया, आशिरं पूर्वोक्तं दधि दत्त इत्याशीर्दायौ। तादृशौ दंपती वाममश्नुतां कल्याणं प्राप्नुताम्। कीदृशौ दंपती। समोकसा सम्य गोको ययोस्तौ समोकसौ। द्वावेकगृहवासिनावित्यर्थः। अरिष्टो हिंसारहितः। पत्नीयुक्तो यजमानो रायो धनानि सचतां समवैतु प्राप्नोत्वित्यर्थः। यो यजमान इष्टेन सह प्रीत्या युक्तो यामन्नाधारभूते सोमे सुंतुग्धं यथोक्तदधिभावमापन्नं सम्यक्क्षीरं कुम्भ्या संपूर्णन घटेनाऽऽसिवत्सर्वतः सिक्तवान्स यजमानोऽमतिं रोणं दुर्बुद्धिं जहातु। अथ तृतीयामाह —

सर्पिर्ग्रीवीति। अस्य यजमानस्य जाया सर्पिर्ग्रीवी स्त्रिग्धकण्ठा कोमल ध्वनियुक्ता पीवरी पुष्टसर्वावयवयुक्ता भवतु। अस्य यजमानस्य पुत्राः पीवानः पुष्टसर्वाङ्गा अकृशासः कदाचिदपि व्याध्यादिजनितकार्श्यरहिताः सन्तु। यो यजमानः सुमखस्यमानः शोभनं यज्ञं कुर्तुमिच्छन्निन्द्रायाऽऽशिरं पूर्णया कुम्भ्या

[[1587]]

प्रपा.२ अनु.८) कृष्णयजुर्वेदीयतैत्तिरीयसंहिता।  
(तृतीयसवनमाध्यंदिनसवनगतहोमविशेषमन्त्राभिदानम्)

सहादात्मभूतं दत्तवानित्यर्थः। तस्वास्य यजमानस्य जायेति पूर्वत्रान्वयः। कीदृशो यजमानः। सहजानिः सहाविश्थिता जाया यस्यासौ सहजानिः। आशीर्दानकाले जायऽपि सहवस्तितेत्यर्थः। अथ चतुर्थीमाह —

आशीर्म इति। सक्रारान्तोऽयमाशीः शब्दः प्रार्थनामाचष्टे। इन्द्र य आशीर्ममेयं प्रार्थना भवानूर्जं दधातु मदर्थं धारयतु। प्रयच्छत्वित्यर्थः। उतापि च सुप्रजास्त्वं शोभनापत्यत्वभिषमन्नं द्रविणं सवर्चसं वर्चःसहितं प्रयच्छतु। अहं त्वत्प्रसादात्क्षेत्राणि वैरिसंबन्धीनि सहसा बलेन संजयन्स्वात्मनि धारयन्नन्यान्सपत्नान्वैरिणोऽधरान्कृण्वानोऽस्मदाज्ञाधारिणः कुर्वाणो भूयासम्। अस्याऽऽशि (शी) रवनयनस्य तृतीयसवनगताभिषवार्थत्वादेते मन्त्राः कदा चन वाममद्येत्यनयोरनुवाक्योर्मध्ये द्रष्टव्याः।

कल्पः — “भूतमसि भूते मा धा इति प्रतिप्रस्थाता ध्रुवमवेक्ष्य” इति।  
पाठस्तु —

भूतमसीति। हे ध्रुव भूतमसि नित्यासिद्धस्वरूपमसि भृते नित्यसिद्धे स्वरूपे स्वार्गादौ परमात्मनि वा मा धा मां स्थापय। किंच मुखमसि सर्वेषु ग्रहेषु मुख्योऽसि। “आयुर्वा एतद्यज्ञस्य यद्ध्रुवः’ इति श्रुतेः। अतस्त्वत्प्रसादान्मुखं भूयासं सर्वेषां मुख्यो भूयासम्।

द्यावापृथिवाभ्यामिति। कल्पः — “द्यावापृथिवीभ्यां त्वां परिगृह्णामीत्यञ्जलिना परिगृह्य” इति। हे ध्रुव द्यावापृथिवीसदृशाभ्यामञ्जलिपुटाभ्यां त्वां स्वी करोमि।

कल्पः — “ विश्वे त्वा देवा वैश्वनराः प्रच्यावयन्त्विति ध्रुवं प्रच्याव्य” इति। पाठस्तु--

वि वे त्वेति। हे ध्रुव वैश्वानरा विश्वेषां नराणां हितकारित्वेन संवन्धिन’ सर्वे देवात्त्वां प्रच्यावयन्तु स्वस्थानाच्चालयन्तु। त्वं च दिवि देवान्दृढी कुरु” अन्तरिक्षे वयांसि पक्षिणो दृढी कुरु। पृथिव्यां पर्वतादीन्दृढी कुरु। न तु त्वदीयेन चलनेन सर्वं जगच्चालय।

[[1588]]

श्रीमत्सायणाचार्यविरचितभाष्यसमेता – (३तृतीयकाण्डे-  
(तृतीयसवनमाध्यंदिनसवनगतहोमविशेषमन्त्राभिदानम्)

कल्पः — “ध्रुवं ध्रुवेणेति पुरस्तात्प्रश्यङ्ङासीनो होतृचमसे ध्रुवमवनयति” इति। पाठस्तु-

ध्रुवं ध्रुवेणेति। ध्रुवं ध्रुवेण हविषेदानीमवनीयमानेन ध्रुवस्थालीगतेन सोमरसेन पूर्वं होतृचमसे स्थितं ध्रुवं सोममवनयामसि अघस्तान्नयामस्तस्योपरि त्वां सिञ्चामि इत्यर्थः। यथा येन प्रकारेण नोऽस्माकं सर्वमिज्जगत्सर्वमेव जङ्गमं गवोदिकमयक्ष्मं रोगरहितं सुमनाः शोभनमनस्कमसद्भवेत्। यथा च नोऽस्माकं विशः प्रजाः सर्वा अपि केवला रोगरहिताः समनसोऽनुकूलमनलश्चेन्द्रः करदिन्द्रश्च कुर्यात्। यथा च नोऽस्माकं सर्वा इद्दिशो दिग्वर्तिन्यः सर्वा एव प्रजा अधीनाः स्युरिति शेषः। किंचास्माकं केवलीरसन्नसाधारण्येन वर्तेरन्। यथैतत्सर्वं सिध्यति तथा होतृचमसेऽवनयामीति पूर्वत्रान्वयः। त एते मन्त्रा बृहस्पति सुतस्य हरिरसीत्यनयोरनुवाकयोर्मध्ये द्रष्ठव्याः। अत्र विनियोगसंग्रहः —

श्येना तृतीयसवने सप्तभिश्चमसाहुतिः।  
वषट्कृते मन्त्रहोमो वडित्यनुवषट्कृते॥  
तृम्पन्तां सर्वचमसान्हुत्वा जपति मध्यमे।  
सवने वैश्वकर्माख्याहोमा मन्त्रैस्तु पञ्चभिः॥  
यज्ञ-घोरा-अनन्या-ये भक्षयन्तो — नपः पिभिः।  
पूतभृत्याशिरं त्वस्मे क्षिपन्मन्त्रचतुष्ठयात्॥  
भूतं घ्रुवमवेक्षेत प्रतिप्रस्थातृकर्म तत्।  
द्यावाऽञ्जलौ गृहीत्वा विश्वे होतृचमसे नयेत्॥  
ध्रुवमेकी करोत्यत्र मन्त्रान्तोऽसन्नितीरित।  
अष्टमे त्वनुवाकेऽस्मिन्नष्टाविंशतिरीरिताः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयप्रपाठकेऽष्टमोऽनुवाकः॥८॥

[[1589]]

प्रपा.२ अनु.९ कृष्णयजुर्वेदीयतैत्तिरीयसंहिता।  
(प्रतिगरान्तरभाविमन्त्राभिधानम्)

### ०९ 
(अथ तृतीयाष्टके द्वितीयप्रपाठके नवमोऽनुवाकः)।  
यद्वै होता॑ऽध्व॒र्युम॑भ्याह्वय॑ते वज्र॑मन॒भि प्र  
व॑र्तय॒त्युक्थ॑शा॒ इत्या॑ह प्रातःसव॒नं प्र॑ति॒गीर्य॒  
त्रीण्ये॒तान्य॒क्षरा॑णि त्रि॒पदा॑ गाय॒त्री गा॑य॒त्रं  
प्रा॑तः सव॒नं गा॑यत्रि॒यैव प्रा॑तःसव॒ने वज्र॑म॒न्त-  
र्धत्त उ॒क्थं वा॒चीत्या॑ह॒ माध्यंदि॑नꣳ सव॑नं  
प्रति॒गीर्य॑ च॒त्वार्ये॒तान्य॒क्षराणि॒ चतु॑ष्पदा  
त्रि॒ष्टुप्त्रैष्टु॑भं॒ माध्यं॑दिन॒ꣳ सव॑नं त्रि॒ष्टुमै॒व  
माध्यं॑दिने॒ सव॑ने॒ वज्र॑मन्तर्ध॑त्ते [१ ] उ॒क्थं  
वा॒चीन्द्रा॒येत्याह तृतीयसव॒नं प्र॑ति॒गीर्य॑ स॒प्तै-  
तान्य॒क्षरा॑णि स॒प्तप॑दा॒ शक्व॑री शाक्व॒रो व  
ज्रो॒ वज्रे॑णै॒व तृ॑तीयसव॒ने वज्र॑म॒न्तघ॑त्ते ब्र-  
ह्मवा॒दिनो॑ वदन्ति॒ स त्वा अ॑ध्व॒र्युः स्या॒द्यो  
य॑थासव॒र्न प्र॑तिग॒रे छन्दाꣳसि संपा॒दये॒त्तेजः॑  
प्रातःसव॒न आ॒त्मन्दधा॑तेन्द्रि॒यं माध्यं॑दिने॒  
सवने प॒शूꣳ स्तृ॑तीयसव॒न इ॒त्युक्थ॑शा॒ इत्या॑ह  
प्रातासव॒नं प्र॑ति॒गीर्य॒ त्रीण्ये॒तान्य॑क्षरा॑णि  
[२] त्रि॒पदा॑ भाय॒त्री गा॑य॒त्रं प्रा॑तःसव॒नं  
प्रा॑तःसव॒न ए॒व प्र॑तिग॒रे छन्दाꣳ सि॒ संपा॑द-  
य॒त्यथो॒ तेजो॒ वै गा॑य॒त्री तेजः॑ प्रातःसव॒नं  
तेज॑ ए॒व प्रा॑त सव॒न आ॒त्मन्ध॑त उ॒क्थं वा॒ची-  
त्या॑ह॒ माध्यं॑दिन॒ꣳ सव॑नं प्रति॒गीर्यं॑ च॒त्वार्ये॒-

[[1590]]

श्रीमत्सायणाचार्यविरचितभाष्यसमेता – (३तृतीयकाण्डे-  
(प्रतिगरानन्तरभाविमन्त्राभिधानम्)

तान्य॒क्षराणि॒ चतु॑ष्पदा त्रि॒ष्टुप्त्रैष्टु॑भं॒ माध्यं॑-  
दिन॒ꣳ स॑वनं॒ माध्यं॑दिन ए॒व सव॑ने प्रतिग॒रे  
छन्दाꣳसि॒ सं पा॑दय॒त्यथो॑ इन्द्रि॒यं वै त्रि॒-  
ष्टु॒गि॑न्द्रि॒यं माध्यं॑दिन॒ꣳ सव॑नम् [ ३ ] इ॒-  
न्द्रि॒यमे॒व माध्यं॑दिने सव॑न आ॒त्मन्ध॑त्त उ॒-  
क्थं वा॒चीन्द्रा॒योत्या॑ह तृतीयसव॒नं प्र॑ति॒गीर्य॑  
स॒प्तैतान्य॒क्षरा॑णि स॒प्तप॑दा॒ शक्व॑री शाक्व॒राः  
प॒शवो॒ जाग॑तं तृतीयसव॒नं तृतीयसव॒न ए॒व  
प्र॑तिग॒रे छन्दा॑ꣳ सि॒ सं पा॑दय॒त्यथो॑ प॒शवो॒  
वै जगती प॒शव॑स्तृतीयसव॒नं प॒शूने॒व तृ॑तीय-  
सव॒न आ॒त्मन्ध॑त्ते॒ यद्वै होता॑ऽध्व॒र्युम॑भ्या॒ह्व-  
य॑त आ॒व्य॑मस्मिन्दधाति॒ तद्यन्न ( ४ ) अ॒-  
प॒हनी॑त पु॒राऽस्य॑ संवत्स॒राद्गृ॒ह आ वेवीर॒-  
ञ्छोꣳसा॒ मोद॑ इ॒वेति॑ प्र॒त्याह्व॑यते॒ तेनै॒व तदप॑  
हते॒ यथा॒ वा आय॑तां प्र॒तीक्ष॑त ए॒वम॑ध्व॒र्युः  
प्र॑तिग॒रं प्रती॑क्षते॒ यद॑भिप्रतिगृणी॒याद्यथाऽऽय॑-  
तया समृ॒च्छते॑ ता॒दृगे॒व तद्यद॑र्ध॒र्चाल्लुप्येत॒  
यथा॒ धाव॑द्भ्यो॒ हयि॑ते ता॒दृगे॒व तत्प्र॒बाहुग्वा  
ऋ॒त्विजा॑मुद्गी॒थ उ॑द्गी॒थ ए॒वोद्गा॑तृणाम् [ ५ ]  
ऋ॒चः प्र॑ण॒व उ॑क्थश॒ꣳ सिनां॑ प्रतिग॒रो॑ऽध्व  
र्यू॒णां य ए॒वं वि॒द्वान्प्रतिग॒णात्य॑न्ना॒द ए॒व

[[1591]]

प्रपा.२ अनु.९ कृष्णयजुर्वेदीयतैत्तिरीयसंहिता।  
(प्रतिगरान्तरभाविमन्त्राभिधानम्)

भ॑व॒त्याऽस्य॑ प्र॒जायां॑ वा॒जी जा॑यत इ॒यं वै  
होता॒ऽसाव॑ध्व॒र्युर्यदासीनः॒ शꣳ स॑त्य॒स्या ए॒व  
तद्धोता॒ नैत्यास्त॑ एव॒ हीयमथो॑ इ॒मामे॒व  
तेन॒ यज॑भानो दु॒हे यत्तिष्ठ॑न्प्रतिगृ॒णात्य॒मुष्या  
ए॒ब तद॑ध्व॒र्युर्नैति॑ [६] तिष्ठ॑तीव॒ ह्य॑सावथो॑  
अ॒मूमे॒व ते॒न यज॑मानो दुहे॒ यदासि॑नः॒ शꣳ  
स॑ति॒ तस्मा॑दि॒तःप्र॑दानं दे॒वा उप॑ जीवन्ति॒  
यत्तिष्ठ॑न्प्रतिगृ॒णाति॒ तस्मा॑द॒मुतः॑प्रदानं मनु-  
ष्या॑ उप॑ जीवन्ति॒ यत्प्राङासनिः॒ शꣳस॑ति  
प्र॒त्यङतिष्ठ॑न्प्रतिगृ॒णाति॒ तस्मा॑त्प्रा॒ची॒नꣳ रेतो॑  
धीयते प्र॒तीची॑ प्र॒जा जा॑यन्ते॒ यद्वै होता॑ऽ-  
ध्व॒र्युम॑भ्या॒ह्वय॑ते॒ वज्र॑भे॒नम॒भि प्र वर्तयति॒  
परा॒ङा व॑र्तते॒ वज्र॑मे॒व तन्नि क॑रोति (७ )॥

(सव॑ने॒ वज्र॑म॒न्तर्ध॑त्ते॒ त्रीणये॒तान्य॒क्षरा॑णीन्द्रि॒यं माध्यंदिन॒ꣳ सव॑नं॒

नोद्गा॑तृ॒णाम॑ध्व॒र्युर्नैति॑ वर्तयत्य॒ष्टौ च॑)।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके नवमोऽनुवाकः॥९॥  
--------  
(अथ तृतीयकाण्डे द्वितीयप्रपाठके नवमोऽनुवाकः)।

उक्ताः प्रस्थितयाज्यारूपहोमाद्या अष्टमेऽखिलाः।

अथ नवमे प्रतिगरानन्तरभाविमन्त्रा वक्तव्याः। शंसितुर्मन्त्रेण प्रोत्साहनं प्रतिगरस्तस्य प्रतिगरस्यानन्तरभाविषु मन्त्रेषु प्रथमपुत्पाद्य विनियुङ्क्ते —

[[1592]]

श्रीमत्सायणाचार्यविरचितभाष्यसमेता – (३ तृतीयकाण्डे-  
(प्रतिगरामन्तरभाविमन्त्राभिधानम्)

यद्वै होतेति। यदाशंसनकाले होताऽध्वर्युनाभिमुख्येनाह्वयति। आह्वान मन्त्रस्तु र्शोसावोमिति। तस्मायमर्थः — हेऽध्वर्यो शस्त्र पठानि मदीयशस्रपाठकाले प्रातेगराय त्वं सावधानो भवेति पदेन यदध्वर्युं प्रति होतुराह्वानं तदेतद्वज्रप्रहरमयं होता करोति। तस्माद्भोतृप्रयुक्तवज्रप्रहारं समाधातुं प्रातःसवनप्रतिगरादूर्ध्वमुख्थशा इति मन्त्रेण होतारं स्तुवीत। उक्थं शस्नं शंसतीत्युक्थशाः सम्यक्शंसितवानसीति मन्त्रार्थः। प्रतिगंरप्रकारस्त्वापस्तम्बेन दर्शितः — “अध्वर्युः सदो बिले प्राङ्मुख उपविश्येडा देवहूरिति शस्त्रं मतिगरिष्यञ्जपत्यध्वर्यो शोंसावोमिति होतुरभिज्ञाय प्रदक्षिणमावर्तमानः शोंसामादैवेति प्रत्याह्वयते शंसामोद इवेति वा” इति। प्रतिगर्तुं पात्रं धारयमाणः सदोबिले प्रत्यङ्तिष्ठन्संबोधनमाश्रुत्य होतारं प्रत्याह्वयते। हे होत शोंसा सर्वथैव मोद एवास्माकं त्वदीयेन प्रतिगरणेति मन्त्रार्थः। ऋचि समाप्तायामयमेव प्रतिगरः प्रणवादिः पठ्यत। अस्त्विति प्रणवस्यार्थः। कृस्नशस्त्रसमाप्तावङ्गीकारवाचिना प्रणवेनैव प्रतिगरः। प्रत्युत्तरकथनं प्रतिगरशब्देनोच्यते। प्रातःसवने यानि शस्त्राणि तेषां सर्वेषां प्रतिगरमुक्त्वा तदवसाने त्र्यक्षरमुक्थशा इति मन्त्रं पठेत्। अत्राक्षरगतत्रित्वेन त्रिपदा गायत्री स्मार्यते। तया च गायत्र्या तद्युक्तं प्रातःसवनं स्मर्यते। पातःसवने स्मृतया गायत्र्यैव होतृप्रयुक्तं वज्रमन्तर्हितं करोति। अथ मन्त्रान्तरमुत्पाद्य विधत्ते —

उक्थं वाचीति। पूर्ववद्व्याख्येयम्। उक्थं शस्त्रं त्वदीयायां वाचि सम्यक्प्रवृत्तमिति मन्त्रार्थः। पुनरपि मन्त्रान्तरमुत्पाद्य विधत्ते —

उक्थं वाचीति। वज्रो वै शक्वरीत्युक्तत्वाद्वज्रस्य शाक्वरत्वम्। अनेन सप्ताक्षरेण शाक्वरेण वज्रेण होतृप्रयुक्तं वज्रमन्तर्हितं करोति।

अथ विहितं मन्त्रत्रयं प्रकारान्तरेण प्रशंसितुमुपोद्धातमाह —

ब्रह्मवादिन इति। यः पुरुषः सवनानरूपेण च्छन्दांसि कर्तुं जानाति प्रातः सवने गायत्री माध्यंदिने सवने त्रिष्टुप्तृतीयसवने जगतीत्येवंविधानि च्छन्दांसि। तानि च प्रतिगरेऽमिहिते सति पश्चात्संपादनीयानि। एतत्संपादने यः सगर्थः स एव मुख्योऽध्वुर्युः स्यात्। किंच प्रातःसवने समाप्ते सति स्वात्मनि यस्तेजो

[[1593]]

प्रपा.२ अनु.९ कृष्णयजुर्वेदीयतैत्तिरीयसंहिता।  
(प्रतिगरान्तरभाविमन्त्राभिधानम्)

धारयेन्माध्यंदिने समाप्ते सतीन्द्रियं धारयेत्तृतीयसवने समाप्ते सति पशून्धारयेत्स एव मुख्योऽध्वर्युरित्येवं ब्रह्मवादिनः परस्परमाहुः।

तत्र प्रथममन्त्रेण सवनोचितछंदः संपात्तिं तेजोधारणं च दर्शयति —

उक्थशा इति। प्रातः सवनगतानां स्तोत्रशास्त्राणां गायत्रीछन्दस्कत्वात्प्रातःसवनस्य बहिष्पवमानगता उपास्मै गायतेस्याद्या आज्यस्तोत्रगता अग्न आयाहीत्याद्याश्च गायत्रीछन्दस्काः। तथा शस्त्रोष्वपि द्रष्टव्यम्। गायत्र्युपदेशेन ब्राह्मण्यसंपूर्तेर्गायत्र्यास्तेजोरूपत्वम्।

द्वितीयमन्त्रेणोचितच्छन्दः संपत्तिमिदन्द्रियधारणं च दर्शयति —

उक्थं वाचीति। माध्यंदिनपवमाने प्र तु द्रवेति सूक्तस्य त्रिष्टुप्छन्दस्कत्वात्तत्सवनं त्रैष्टुभं प्रजापतेरुरसो बाहुभ्यां चेन्द्रेण सहोत्पन्नत्वादिन्द्रसृष्टस्येन्द्रियस्य त्रिष्टुप्त्वम्।

तृतीयसवनोचितच्छन्दःसंपत्तिं पशुप्राप्तिं च सप्ताक्षरमन्त्रेण दर्शयति —

उक्थं वाचिति। शक्वरीजगत्योः पशुप्राप्तिहेतुत्वं सवनगतस्तोत्रशस्त्रर्चां जगतीछन्दस्कत्वात्तत्सवनं जागतम्। अतः शक्वरीद्वारा सवनोचितच्छन्दःसंपत्तिस्तृतीयसवनस्य पशुप्राप्तिहेतुतया पशुत्वम्। अथ प्रत्याह्वानं विधत्ते —

यद्वै होतेति। आ समन्ताद्व्यते पीड्यते येन रोगविशेषेण स रोगविशेष आव्यः। यदा होताऽध्वर्युं संबोध्य शोंसावोमिति प्रष्टुमाभिमुख्येनाऽऽह्वयते तदानीमस्मिन्नध्वर्यौ रोगविशेषं स्थापयति। सावधानत्वहेतोश्चित्तक्लेशस्योपद्रवत्वात्। तद्रोगस्थापनं यद्यध्वर्युर्नापहनीत न निराकुर्यातदानीमस्याध्वर्योर्गृहे संवत्सरात्पुरैव प्रजा आवेवीरन्सर्वरोगादिभिः पीड्येरन्। ततस्तत्परिहाराय शोꣳसा मोद इवेति मन्त्रेणाध्वर्युः प्रत्याह्वानं कुर्यात्। तेनैव प्रत्याह्वानेन तदभ्याह्वानं कृतं रोगजातमपहते विनाशयति। प्रश्नरूपस्याऽऽह्वानस्य प्रत्युत्तररूपमाह्वानं परिहारः। मन्त्रस्यायमर्थः — हे होतस्त्वं शोंसा सर्वथा शंसैव माद इवास्माकं हर्ष इव हर्ष एवेति। इदानीमध्वर्योरप्रमत्तत्वं विधत्ते —

[[1594]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(प्रतिगरानन्तरभाविमन्त्राभिधानम्)  
यथा वा इति। यथा लोके पृच्छन्तं वादिनं प्रत्याभिमुख्येन नियतां वाचं वक्तुं प्रतिवादी सावधानः प्रतीक्षते। तथा वा राजामात्यादिकं प्रति सेवको भृत्य आभिमुख्येन नियतां वाच वक्तुमप्रमत्तः प्रतीक्षते, एवमसावध्वर्युः प्रतिगरं प्रत्युत्तरं वक्तुं सर्वदा सावधानः प्रतीक्षेत।

प्रतिगरकालमतिक्रम्य वा तस्मात्कालात्प्रागेव वा प्रतिगरे बाधं दर्शयति...

यदभिप्रतीति। अर्धर्चसमाप्तिः प्रतिगरस्य कालस्तस्याभितो यदि प्रतिगृणीयात्तदा यथा प्रागतीते वा काले प्रत्युत्तरमाभाषमाण आयतया वाचा समृच्छत आभिमुख्येन या वाग्वक्तव्या तया नियतया वाचा हीना भवतीत्यर्थः। तदेतदकाले प्रतिगरोच्चारणं तादृग्भगवति। प्रतिगरविस्मरणे बाधं दर्शयति —

यदर्थर्चादिति। अर्थर्चसमापूतेरनन्तरं यदि प्रतिगरो लुप्यते। तत्र दृष्टान्तो यथा लोको चोख्याध्रादिभयाकुले महारण्ये शीघ्रं धावद्भ्यः सार्थगतेभ्यः पुरुषेभ्यः सकाशात्कश्चिद्धावितुमशक्तो हीना गच्छन्संश्चोरादिभिरुपद्रुतो भवति। तदेतदर्धर्शमतिगरलापनं तादृगेव। तस्मात्सावधानः प्रतिगरकालं प्रतीक्षेत।

प्रबाहुग्वा इति। ऋत्विजामुद्गातृहोत्रध्वर्यूणामुद्गीथा उत्कृष्टगानविशेषाः प्रबाहुग्वै समाना एव। समानत्वं कथमिति तदुच्यते उद्गातृणां सामगानामुद्गीथनाम्नैव गानविशेषः प्रसिद्धः। प्रस्तावमन्त्रादुपरितना भक्तिरुद्गीथः। स च प्रणवपुरःसरं गीयते। एवमुक्थशंसिनां होतृणां संबन्धी प्रणव उद्गीथः। अध्वर्गूणां तु प्रतिगर उद्गीथः। तथा च श्रूयते — ‘ओमिति सामानि गायन्ति। ओꣳशोमिति शस्राणि शꣳसन्ति। ओमित्यध्वर्युः प्रतिगरं प्रतिगरं प्रतिगृणाति” इति। ओं शोꣳ सा मोद इवेति ब्रुवन्सामवदुच्चारयति। प्रतिगरवेदनं प्रशंसति —

य एवं विद्वानिति। हेतुः शंसनकाल उपवेशनमध्वर्योश्च प्रतिगरकाल उत्थानं क्रमेण विधत्ते —

इयं वै होतेति। होतुर्भूमिस्वरुपत्वादयमासीनः शंसेत्तेनापवेशनेनास्या एव भूमेर्होता नापगच्छति। भूमिश्चाऽऽसीनेव दृश्यते। किंच तथा सति यज-

[[1595]]

प्रपा.२ अनु.९ कृष्णयजुर्वेदीयतैत्तिरीयसंहिता।  
(प्रतिनिर्ग्राह्यमन्त्राभिधानम्)  
मानो भूमिं दुग्धे। तत्रत्वं सारं गृह्णातीत्यर्थः। अध्वर्योः स्वर्गरूपत्वादुत्थित एवायं प्रतिगृणीयात्। तथा सति अयमध्वर्युरमुष्या दिवो नापगच्छति। द्यौश्च तिष्ठतीव दृश्यते। उपरिवर्तमानत्वात्। किंचाध्वर्योरुत्थितत्वेन यजमानो दिवं दुग्धे। तत्रत्यं सारं गृह्णाति। प्रकारान्तरेणोपवेशनोत्थाने प्रशंसति —

यदासीन इति। यस्मादासीनो होता शंसति तस्माद्देवा इतः प्रदानमुपजीवन्ति। अस्मिँलोके यत्प्रदीयते हविस्तदुपजीवन्तीत्यर्थः। यस्मादध्वर्युस्तिष्ठन्प्रतिगृणाति तस्मान्मनुष्या अमृतःप्रदानमुपजीवन्ति। अमुष्य लो(ष्माल्लो) काद्देवैः प्रेरितं वर्ष पुजीवन्तीत्यर्थः। होतुः प्राङ्मुखत्वमध्वर्योः प्रत्यङ्मुखत्वं च विधत्ते —

यत्प्राङासीन इति। यस्माद्धोता प्राङ्मुखस्तस्मात्प्राचीनं पत्नीक्षेत्राभि मुखं रेतः स्थाप्यते। यस्मादध्वर्युः प्रत्यङ्मुखस्तस्मात्प्रजाः क्षेत्रविमुखा उत्पद्यन्ते।

होतुरभ्याह्वानात्पूर्वमिडा देवहूरिति मन्त्रं जपतः प्राङ्मुखस्याध्वर्योरभ्याह्वानादूर्ध्व प्रत्यङमुखत्वाय परावृत्तिं विधत्ते —

यद्वै होतेति। यद्यपि शोंसावोमिति होतुरभ्याह्वानं सकृदेव तथाऽपि त्रीनर्थान्विधातुं द्वितीयानुवादस्तस्मिन्नेव काले प्राङ्मुखस्य परावृत्तिं विधातुं तृतीया नुवादः। अत एवाऽऽपस्तम्बेनोक्तम — “प्रदक्षिणमावर्तमानः शोंसा मोदवेति प्रत्याह्वयते” इति। अत्र विनियोगसंग्रहः —

प्रत्याह्वयेत शोंसावो सवनेषु त्रिषूच्चरेत्।  
उक्थादिमन्त्रांस्त्रीनत्र मन्त्राश्चत्वार ईरिताः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयप्रपाठके नवमोऽनुवाकः॥९॥  

### १० 
[अथ तृतीयाष्टके द्वितीयप्रपाठके दशमोऽनुवाकः]।  
उ॒प॒या॒मगृ॑हीतोऽसि वाक्ष॒सद॑सि वा॒क्पाभ्यां॑

[[1596]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(प्रतिनिर्ग्राह्यमन्त्राभिधानम्)  
त्वा ऋतु॒पाभ्या॑म॒स्य य॒ज्ञस्य॑ ध्रु॒वस्याध्य॑-  
क्षाभ्यां गृह्णाम्युपया॒मगृ॑हीतोऽस्यत॒सद॑सि  
चक्षु॒ष्पाभ्यां॑ त्वा ऋतु॒पाभ्या॑म॒स्य य॒ज्ञस्य॑ ध्रु॒-  
वस्याध्य॑क्षाम्यां गृह्णाम्युपया॒मगृ॑हीतोऽसि  
श्रुत॒सद॑सि श्रोत्र॒पाभ्यां॑ त्वा क्रतु॒पाभ्या॑मस्य  
य॒ज्ञस्य॑ ध्रु॒वस्याध्य॑क्षाभ्यां गृह्णामि दे॒वेभ्य॑  
स्त्वा वि॒श्वदे॑वेभ्यस्त्वा॒ विश्वे॑भ्यस्त्वा दे॒वेभ्यो॒  
विष्ण॑वृरुक्रमै॒ष ते॒ सोम॒स्तꣳ र॑क्षस्व [ १ ]  
तं ते दु॒श्चक्षा॒ माऽव ख्य॒न्मयि॒ वसुः॑ परो॒व-  
सु॑व्रा॒क्पा वाचं॑ मे पाहि॒ मयि॒ वसु॑र्वि॒दद्व॑सु-  
श्चक्षु॒ष्पाश्चक्षु॑र्म पाहि॒ मयि॒ वसुः॑ सं॒यद॑वसुः  
श्रोत्र॒पाः श्रोत्रं॑ मे पाहि॒ भूरसि॒ श्रेष्ठो॑ रश्मी॒-  
नां प्रा॑ण॒पाः प्रा॒णं मे॑ पाहि॒ धूरीस॑ श्रेष्ठो र-  
श्मी॒नाम॑पान॒पा अ॑पा॒नं मे॑ पाहि॒ यो न इ-  
न्द्रवायू मित्रावरुणावाश्विनावाभि॒दास॑ति॒ भ्रा-  
तृ॑व्य उ॒त्पिपी॑ते शुभस्पती इ॒दम॒हं तमध॑रं  
पादयामि॒ यथे॑न्द्राहमु॑त्तमश्चेतया॑नि [ २ ]॥  
(र॒क्ष॒स्य॒ भ्रातृ॑व्य॒स्त्रयोद॑श च)।  
इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके दशमोऽनुवाकः॥१०॥

[[1597]]

प्रपा.२ अनु.१० कृष्णयजुर्वेदीयतैत्तिरीयसंहिता।  
(प्रतिनिर्ग्राह्यमन्त्राङिधानम्)

(अथ तृतीयकाण्डे द्वितीयप्रपाठके दशमोऽनुवाकः)।  
उक्तः प्रतिगरः साङ्ग समन्त्रो नवमे स्फुटम्।  
अथ दशमे प्रतिनिर्गाह्यमन्त्रा उच्यन्ते।  
कल्पः — ‘उपयामगृहीतोऽसि वाक्षसदसीति प्रतिनिर्ग्राह्यं गृहीत्वा न सादयति” इति। पाठस्तु — उपयामेति।  
हे प्रतिनिर्गाह्य त्वमुपयामेन पार्थिवपात्रेण गृहीतोऽसि। वाक्षो वागिन्द्रियं तत्रावस्थितोऽसि। वाग्वा एषा यदेन्द्रवायवः” इति श्रुतेः। तादृशं त्व वाचः पालकाभ्यां क्रतोर्यज्ञस्य पालकाभ्यां घ्रुवस्याविनाशिनोऽस्य यज्ञस्याध्यक्षाभ्यां स्वामिभ्यामिन्द्रवायुभ्यां गृह्णामि तदर्थं गृह्णामीत्यर्थः।  
कल्पः — ‘ग्रहाणां प्रतिनिर्ग्राह्याणां ग्रहणादित्योपस्थानावनयनप्रदाना-न्यूत्तरोत्तरैर्मन्त्रैः” इति।  
अस्यायमर्थः — प्रतिनिर्ग्राह्यनामका ये ग्रहा ऐन्द्रवायवमैत्रावरुणाश्-विनसंबन्धिनस्तेषां ग्रहणादिक्रियाऽऽम्नानक्रमेणोत्तरैर्मन्त्रेद्रष्टव्येति।  
तत्रैन्द्रावायवप्रतिनिर्ग्राह्यस्य ग्रहणमन्त्र उक्तः। मैत्रावरुणप्रतिनिर्ग्राह्यस्य ग्रहणमन्त्रः —  
उपयामेति। ऋतं सत्यं यज्ञो वा तत्र सीदतीत्यृतसत्।  
आश्विनप्रतिनिर्ग्राह्यमन्त्रः —  
उपयामेति। श्रुतं श्रोत्रेन्द्रियं तत्र सीदतीति श्रुतसत् “चक्षुर्मैत्रावरुणꣳ-श्रोत्रमाश्विनम्” इति श्रुत्यन्तरात्।  
देवेभ्यस्त्वेति। कल्पः — “देवेभ्यस्त्वेत्यादित्यपात्रेण प्रतिप्रस्थाताऽऽदि-त्यस्थाल्यां संपातमवनीय” इति।  
हे ऐन्द्रवायमप्रतिनिर्गाह्य देवार्थं त्वामवनयामीति शेषः। एवं विश्वदेवे-भ्यस्त्वा देवेभ्य इति मन्त्राभ्यामुत्तरयोः संपातावनयनं कुर्यात्। गणप्राधान्येन विश्वदेवेभ्य इति समासनिर्देशः। प्रत्येकप्राधान्येन विश्वेभ्य इति व्यासनिर्देशः।  
विष्णाविति। कल्पः — “विष्णवृरुक्रमैष ते सोमस्तꣳ रक्षस्वेत्यादित्य-पात्रेण प्रतिप्रस्थाताऽऽदित्यस्थालीमपिदधाति” इति।

[[1598]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(प्रतिनिर्ग्राह्यमन्त्राभिधानम्)

तं ते दुश्चक्षा माऽव ख्यदित्येव आम्नातो मन्त्रशेषः।  
हे उरुक्रम विष्णो रक्षणार्थमेष सोमस्तवाधीनः। अतस्तं रक्षस्व। तं ते त्वदीयं सोमं दुश्चक्षाः पापदृष्टिः पुरुषो माऽवख्यान्मा द्राक्षीत्।

कल्पः — “ग्रहमध्वर्युरादाय क्षिप्रꣳ होतारमतिद्रुत्य मयी वसुः पुरोवसुरिति ग्रहꣳ होत्रे प्रयच्छति” इति। पाठस्तु —  
मयि वसुरिति। वसुर्धनरूपः सोमो मयि वर्तते। स कीदृशः। पुरोवसुः पुरस्कृतेतरसमस्तधनः। यद्वा पुरस्तात्प्राणादीनां वासयिता। यथाविधस्त्वं वाक्पा वाचः पालकः। अतो मम वाचं पाहि।  
यथाऽनेन मन्त्रेणैन्द्रवायवग्रहो होत्रे दत्त एवमुत्तराभ्यां मन्त्राभ्यां मैत्रावरुणाश्विनग्रहौ देयौ। तयोः पाठस्तु —  
मयि वसुरिति। विदद्वसुर्लब्धसमस्तधनः। संयद्वसुः प्राप्तसमस्तधनः।  
भूरसि श्रेष्ठ इति। कल्पः — “हुते चाऽदित्यमुपतिष्ठते भूरसि श्रेष्ठो रश्मीनां प्राणपाः प्राणं मे पाहीति” इति।  
हे हस्तस्थ सोम त्वं भूरसि सखानां भावयिताऽसि। अतो रश्गीनां सुखप्रकाशकानां वस्तूनां मध्ये त्वं श्रेष्ठोऽसि। त्वमेव प्राणस्य फलकस्तस्मान्मे प्राणं पाहि पालय।  
यथाऽनेन मन्त्रेणैन्द्रवायवग्रहहोमादूर्ध्वमादित्योपस्थानं तथैवोत्तरेण मन्त्रेणमैत्रावरुणग्रहहोमादूर्ध्वमादित्यमुपतिष्ठते। पाठस्तु —  
धूरसि श्रेष्ठ इति। हे मैत्रावरुण ग्रह त्वं धूरसि दुःखानां हिंसिताऽसि। शेषं पूर्ववत्।आश्विनग्रहहोमादूर्ध्वभावी तूपस्थानमन्त्रः शाखान्तरे द्रष्टव्यः।  
कल्पः — “यदि मन्येत यजमानः पूर्वो माऽतिक्रान्तो भ्रातृव्य इति प्राग्वोनादङ्गुष्ठेनाङ्गुलिमवगृह्णीयाद्यो न इन्द्रवायू अभिदासतीति” इति। पाठस्तु —  
भो न इन्द्रेति। हे इन्द्रवायू यो भ्रातृव्यो नोऽस्मानभिदासति हिनस्ति, उत्पिपीतोऽस्मानुल्लङ्घ्य सोमं पिबति हे शुभस्पती शुभस्य कर्मणः पालयिदारौ तं भ्रातृव्यमहमधꣳ पादयाम्यपकृत्य पातयामि। इदमितिशब्देन तर्जन्याऽङ्गुल्याऽङ्गु-

[[1599]]

प्रपा. २ अनु.१० कृष्णयजुर्वेदीयतैत्तिरीयसंहिता।  
(त्रैधातवीयेष्टिविषयमन्त्राभिधानम्)  
ष्ठेनावग्रहणमभिनीय प्रदर्श्यते। हे इन्द्र यथाऽहं भ्रातृव्यादुत्तमः संश्चेतयानीहलोकज्ञानवान्भूयासं तथा त्वमनुगृहाणेति शेषः। मित्रावरुणाविति द्वितीयमन्त्रेऽश्विनाविति तृतीयमन्त्रे च शेषं सर्वमनुषज्य व्याख्येयम्।

अत्र विनियोगसंग्रहः —

उपेति प्रतिनिर्ग्राह्या ग्रहीतव्यास्त्रिभिः क्रमात्।  
देवेभ्यो निनयच्छेषांस्त्रिभिरादित्यपात्रके॥  
विष्णो तत्पात्रमाच्छाद्य द्विदेवत्यग्रहानपि।  
होत्रे दद्यात्त्त्रिभिः सूर्यमुपतिष्ठेत भूर्द्वयात्॥  
यो नस्त्रिभिस्तर्जनीं तामङ्गुष्ठेनोपपीडयेत्।  
इन्द्रमित्राश्विभिर्भिन्ना मन्त्राः पञ्चदशात्र ते॥  
त एते मन्त्रा ऋतुग्रहानुवाकात्पूर्वं द्रष्टव्याः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयप्रपाठके दशमोऽनुवाकः॥१०॥  

### ११ 
[अथ तृतीयकाण्डे द्वितीयप्रपाठके एकादशोऽनुवाकः]।

प्र सो अ॑ग्ने॒ तवो॒तिमिः॑ सु॒वीरा॑भिस्तरति॒  
वाज॑कर्मभिः। यस्य॒ त्वꣳ स॒ख्यमावि॑थ।  
प्र होत्रे॑ पू॒र्व्यं वचो॒ऽग्नये भरता बृ॒हत्। वि॒-  
पां ज्योतीꣳ षि॒ विभ्र॑ते॒ न वे॒धसे॑। अग्ने॒ त्री  
ते॒ वाजि॑ना॒ त्री ष॒धस्था॑ ति॒स्रस्ते॑ जि॒ह्वा  
ऋतजात पू॒र्वीः। तिस्र उ॑ ते त॒नुवो॑ दे॒ववा॑-  
ता॒स्तामि॑र्नः पाहि॒ गिरो॒ अप्र॑युच्छन्। सं

[[1600]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(त्रैधातवीयेष्टिविषयमन्त्राभिधानम्)

वां कर्मणा॒ समि॒षा (१) हि॒नो॒मीन्द्रा॑वि-  
ष्णु॒ अपसस्पा॒रे अ॒स्य। जु॒षेथां॑ य॒ज्ञं द्रवि॑णं  
च धत्तमरि॑ष्टैर्नः प॒थिभिः॑ पा॒रय॑न्ता। उ॒भा  
जि॑ग्यथु॒र्न॑ परा॑ जयेथे॒ न परा॑ जिग्ये कत॒-  
रश्च॒नैनोः॑। इन्द्र॑श्च विष्णो॒ यदप॑स्पृधेथां  
त्रे॒धा सहस्रं॒ वि तदै॑रयेथाम्। त्रीण्यायूꣳ षि॒  
तव॑ जातवेदस्ति॒स्र आ॒जानीरु॒षस॑स्ते अग्ने।  
ताभि॒र्देवाना॒मावो॑ यक्षि वि॒द्वानथ [ २ ] भ॒व॒  
यज॑मानाय॒ शं योः। अ॒ग्निस्त्रीणि॑ त्रि॒धातू-  
न्या क्षे॑ति वि॒दथा॑ क॒विः। स त्रीꣳ रे॑काद॒-  
शाꣳ इ॒ह। यक्ष॑च्च पि॒प्रय॑च्च नो॒ विप्रो॑  
दू॒तः परि॑ष्कृतः। नभ॑न्तामन्य॒के स॑मे। इ-  
न्द्रा॑विष्णू दृꣳहि॒ताः शम्ब॑रस्य॒ नव॒ पुरो  
नव॒तिं च॑ श्नथिष्ठम्। श॒तं व॒र्चिनः॑ स॒हस्रं॑  
च सा॒कꣳ ह॒थो अ॑प्र॒त्यसु॑रस्य वी॒रान्। उ॒-  
त मा॒ता म॑हि॒षमन्व॑वेनद॒मी त्वा॑ जहति  
पुत्र दे॒वाः। अथा॑ब्रवीद्वृ॒त्रमिन्द्रो॑ हनि॒ष्य-  
न्त्सखे विष्णो वित॒रं वि क्र॑मस्व [ ३ ]॥

(इषा॒ऽथ॑ त्वा॒ त्रयो॑द॒श च )।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयप्रपाठके एकादशोऽनुवाकः॥११॥

[[1601]]

प्रपा. २ अनु.११ कृष्णयजुर्वेदीयतैत्तिरीयसंहिता।  
(त्रैधातवीयेष्टिविषयमन्त्राभिधानम्)

यो वै पव॑मानानां॒ त्रीणि॑ परि॒भूः स्फ्यः स्व॒स्तिर्भक्षेहि॑ मही॒नां पयो॑ऽसि देव॑ सवितरे॒तत्ते॑ श्ये॒नाय॒ यद्वै होतोपया॒मगृहीतोऽसि वाक्ष॒सद॑सि॒ प्र सो अ॑ग्न एका॑दश॥११॥

यो वै स्फ्यः स्व॒स्तिः स्वा॒धायै॒ नमः॒ प्र मु॑ञ्च तिष्ठ॑तीव॒  
षट्च॑त्वारिꣳ शत्॥४६॥

हरिः॑ ॐ।

इति कृष्णयजुर्वेदीयतैत्तिरीयसंहितायां तृतीयाष्टके  
द्वितीयः प्रपाठकः॥२॥

(अथ तृतीयकाण्डे द्वितीयप्रपाठके एकादशोऽनुवाकः)।

प्रतिनिर्ग्राह्यमन्त्रास्तु दशमे परिकीर्तिताः।  
अथैकादशे त्रैधातवीयेष्टिविषया मन्त्रा उच्यन्ते।

कल्पः — “प्र सो अग्न इत्युष्णिहककुभौ धाय्ये दधान्तग्ने त्रीते वाजिना त्री षधस्थेति त्रिवत्या परिदधाति सं वां कर्मणोभा जिग्यथुरिति याज्यानुवाक्ये उत्तरे संयाज्ये” इति। धाय्ययोः प्रथमामाह —

प्र सो अग्न इति। हेऽग्ने यस्य यजमानस्य त्वं सख्यमाविथ सखिवत्स्नेहं पालितवानसि स यजमानस्तवोतिभिः पालनैः प्रकर्षेण तरति संसारक्लेशमतिवर्तते। कीदृशीभिरूतिभिः। सुवीराभिः। शोभनपुत्राद्यापत्यहेतुभिः। वाजकर्मभिः, अन्न निमित्तानि कर्माण्युद्योगा यासामूतीनां ता वाजकर्माणस्ताभिः। द्वितीयां धाय्यामहा —

प्र होत्र इति। हे ऋत्विजो यूयमग्नये वचः स्तुतिरूपं वाक्यं प्रकर्षेण भरत पोषयत। कीदृशं वचः। पूर्वैर्ऋषिभिः पठितं ब्रहत्प्रौढं विपां विशेषेणास्माकं पालकम्। कीदृशायग्नये। होत्रे होमनिष्पादकाय। वेधसेऽस्मद्धितस्य विधात्रे। अग्नेर्दृष्टान्तः- ज्योतिꣳषि विभ्रते नेति। यथा रश्मिरूपाणि ज्योतिषि धारयित्रे सूर्याय स्तुतिं कुर्वन्ति तद्वदित्यर्थः। अथ परिधानीयामाह —

[[1602]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(त्रैधातवीयेष्टिविषयमन्त्राभिधानम्)

अग्ने त्री त इति। हेऽग्ने ते तव त्री वाजिना त्रयः पुरोडाशा भवन्तीति तस्यामिष्टौ विहितत्वात्त्रीण्यन्नानि यद्वा सोमौषधिसांनाप्यरूपाणि त्रीणि। तथा त्री शधस्था सहस्थानानि त्रीणि परस्परयुक्तानि लोकत्रयरूपण्याहवनीयगार्हपत्यदक्षिणाग्निरूपाणि वा। हे ऋतजात *ऋताज्ज्ञानात्मनः समुत्पन्न ते तव पूर्वीः पूर्वसिद्धा जिह्वास्रिस्र सात्त्विकराजसतामसरूपा इष्टप्राप्त्यनिष्टपरिहाराभिचारहेतव उ अपि च देववाता देवैर्वाताः प्राप्तास्ते तव तनुवस्तिस्रस्ताभिस्तनूभिरग्नि विद्युदादित्यरूपाभिर्नोऽस्मान्पाहि। किं कुर्वन्। गिरो अप्रयुच्छन्नस्मदीयाः स्तुतिरप्रमादयन्नस्माभिः कृतं प्रमादं परिहरन्नित्यर्थः। अथ पुरोनुवाक्या--

सं वां कर्मणेति। हे इन्द्राविष्णू वा युवामनेन कर्षणा संहिनोमि सम्यक्प्रीणयामि। इषा हविर्लक्षणेनान्नेन च संहिनोमि। किंनिमित्तमिति तदुच्यते अस्यापसः पारेऽनुष्ठीयमानस्य कर्मणः पारनिमित्तमविघ्नेन परिसमाप्त्यर्थम्। किंच, अस्मदीयमिमं यज्ञं जुषेथामस्मभ्यं च द्रविणं संपादयतः। किं कुर्वन्तौ। अरिष्टैर्नः। पथिमिः पारयन्ता विनाशरहितैरनुष्ठानमार्गैरस्मान्कर्मणः पारं प्रापयन्तौ। अथ याज्यामाह —

उभा जिग्यथुरिति। हे विष्णो, इंद्रश्च त्वं चोभो जियथर्जयं प्राप्तवान्तौ न पराजयेथे कदाऽपि पराजयं न प्राप्नुथः। एनोरनयोरुभयोर्मध्ये कतरश्चना न्यतरोऽपि न पराजिग्ये पराजयं न प्राप्तवान्। यद्यदा युवामुभावपस्पृधेयां स्पर्धां कुर्यातां त्वं तत्तदा सहस्रं दक्षिणारूपेण दातव्यं गोसहस्रं त्रिधा विभज्यैरयेथां नीतवन्तौ। अयं च विभागः सप्तमकाण्डे स्पष्टमाम्नातः।

अथ स्विष्टकृतः पुरोनुवाक्यरूपां संयाज्यामाह —

त्रीण्यायूऽꣳषीति। हे जातवेदस्तावाऽऽयूंषि आयुर्वृद्धिकारणानि हर्वींषि सोमसांनाय्यपुरोडाशरूपेण त्रीणि। हेऽग्ने ते तवोषस उषःकालसदृश्य आजा नीराविर्भावरूपा ज्वालास्तिस्र आहवनीयादिषु त्रिषु स्थानेषु त्रिविधास्ताभिर्ज्वालाभिर्देवानामवो रक्षकं हविर्विद्वान्यक्षि यज। अथानन्तरं यजमानाय शं भव सुखप्रदो भव। मोर्भव दुःखवियोजको भव। अथ स्विष्टकृतो याज्यारूपां संयाज्यामाह —  
* ऋतासत्यात्परमात्मन इति ख. पुस्तकस्थपाठन्तरम्।

[[1603]]

प्रपा. २ अनु.११ कृष्णयजुर्वेदीयतैत्तिरीयसंहिता।  
(त्रैधातवीयेष्टिविषयमन्त्राभिधानम्)

अग्निस्रीणीति। कविर्विद्वानयमाग्निर्विदथेषु यज्ञेषु त्रीणि हवींष्याक्षेति सर्वतः प्राप्नोति। “त्रयः पुरोडाशा भवन्ति” इत्युक्तत्वाद्धविषां त्रित्वम्। कीदृशानि त्रीणि हवींषि। त्रिधातूनि ‘उत्तरउत्तरो ज्यायान्भवति” इत्युक्तत्वात्रिप्रकारांणि। सोऽग्निरिहास्मिन्कर्मण्येकादशभिर्देवैरुपेतांस्त्रीन्गणांस्तर्पयत्विति शेषः। मे देवा दिव्येकादश स्थ” इत्यनुवाके गणत्रयं विस्पष्टमाम्नातम्।

अथ तत्रैव विकल्पितरूपां संयाज्यामाह —

यक्षच्चेति। अग्निर्देवानां दूत आसीदित्युक्तत्वाद्दूतरूपोऽयमग्निर्यक्षञ्च देवान्यक्षतु च। ब्राह्मणजात्यभिमानित्वाद्विप्ररूपोऽयमग्निनोऽस्मान्पिप्रयञ्च प्रीणयतु च। ब्राह्मणजात्यभिमानित्वाद्विप्ररूपोऽयमग्निर्नोऽस्मान्पिप्रयच्च प्रीणयतु च। कीदृशोऽग्निः। परिष्कृतो दूतत्वचिन्हैरलंकृतः। अन्यशब्दः शत्रुवाची। कप्रत्ययः कुत्सितार्थे। समशब्दः सर्वशब्दपर्यायः। अन्यके समेऽस्मत्तोऽन्ये कुत्सिताः सर्वेऽपि नभन्तां नश्यन्तु।

अथ प्रधानहविषो विकल्पितां पुरोनुवाक्यामाह —  
इन्द्राविष्णू इति। हे इन्द्राविष्णू शम्बरनामकस्यासुरस्य संबन्धिन्यः पुरो नगरीः श्नथिष्टं युवा नाशितवन्तौ। कियतीर्नेगरीः। नव नवतिं च।एकोनशतसंख्याका इत्यर्थः। कीदृशीः। दृꣳहिता दृढाः। किंच, असुरस्य संबन्धिनो वर्चिनो दीप्तिमतः शतं सहस्रं च वीरान्प्रधानभूतानमात्यादीन्प्रति पक्षराहित्यं यथा भवति तथा साकं हथः।

अथ तत्रैव विकल्पितां याज्यामाह —

उत मातेति। उत मातेन्द्रस्य देवस्य माता महिपं महान्तमिन्द्रमन्ववेनदनुक्रमेण ज्ञापितवतीत्यर्थः। कथं ज्ञापितवतीति तदुच्यते-हे पुत्रेन्द्र त्वयि शत्रून्हत्वा तूष्णीं स्थिते सति सर्वेऽप्यमी देवास्त्वां जहति परित्यजन्तीति। अथ मातृबोधानादूर्ध्वमिन्द्रो वृत्रं हनिष्यन्वधोद्युक्तो विष्णुं प्रत्येतदब्रवीत्-हे सखे विष्णो वितर विक्रमस्व विशिष्टतरं पराक्रमं कुरु शीघ्रं वृत्रं जहीति। तथाविधौ हे इन्द्राविष्णू अस्मादभीष्टं संपादयतामिति तात्पर्यार्थः।

अत्र विनियोगसंग्रहः —

[[1604]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(अतिग्राह्यगतमन्त्राभिधानम्)  
प्र सो त्रैधातवीयेष्टौ द्वे धाम्ये अग्न इत्यसौ।  
तत्रैव परिधानीया ह्यनुवाक्या समित्यसौ॥  
उभेति याज्या त्रीणीति संयाज्यास्तिस्र ईरिताः।  
इन्द्रानुवाक्योत याज्या दश मन्त्रा इहोदिताः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयप्रपाठके एकादशोऽनुवाकः॥११॥  
वेदार्थस्य प्रकाशेन तमो हार्दं निवारयन्।  
पुमर्थांश्वतुरो देयाद्विद्यातीर्थमहेश्वरः॥

इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य श्रीवीरबुक्कमहाराजस्याऽऽज्ञापरिपालकेन माधवाचार्येण विरचिते वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयः प्रपाठकः॥२॥  
----------  

## ३ 
(अथ तृतीयकाण्डे तृतीयः प्रपाठकः  

### ०१ 
(तत्र प्रथमोऽनुवाकः)।

ह॒रिः॒ ॐ।

अग्ने॑ तेजस्विन्तेजस्वी त्वं दे॒वेषु॑ भूया॒स्ते-  
ज॑स्वन्तं॒ मामायुष्मन्तं॒ वर्च॑स्वन्तं म॒नुष्ये॑षु  
कुरु दी॒क्षायै॑ च त्वा॒ तप॑सश्च॒ तेज॑से जुहोमि  
तेजो विद॑सि॒ तेजो॑ मा॒ मां हा॑सी॒न्माऽहं  
तेजो॑ हासिषं॒ मा मां तेजो॑ हासी॒दिन्द्रौ॑ज-

[[1605]]

प्रपा. ३ अनु. १ कृष्णयजुर्वेदीयतैत्तिरीयसंहिता।  
(अतिग्राह्यगतमन्त्राभिधानम्)  
स्विन्नोज॒स्वी त्वं दे॒वेषु॒ भूया॒ ओज॑स्वन्तं॒  
वर्च॑स्वन्तं मनु॒ष्ये॑षु कुरु ब्रह्म॑णश्च त्वा क्ष॒-  
त्रास्य॑ च [१] ओज॑से जुहोम्योजो॒विद-  
स्योजो॑ मा॒ मा हा॑सी॒न्माऽहमोजो॑ हासिषं॒  
मा मामोजो॑ हासी॒त्सूर्य॑ भ्राजस्विन्म्राज॒स्वी  
त्वं दे॒वेषु॑ भूया॒ भ्राज॑स्वन्तं॒ मामायु॑ष्मन्तं॒ व-  
र्च॑स्वन्तं मनु॒ष्ये॑षु कुरु वा॒योश्च॑ त्वा॒ऽमां च॒  
भ्राज॑से जुहोमि सुव॒र्विद॑सि सुव॑र्मा॒ मा हा॑-  
सी॒न्माऽहꣳ सुव॑र्हासिषं॒ मा माꣳसुवर्हासी॒-  
न्मयि॑ मे॒धां मयि॑ प्र॒जां मय्य॒ग्निस्तेजो द-  
धातु मयि मे॒धां मयि प्र॒जां मयीन्द्र॑ इन्द्रि॒यं  
द॑धातु॒ मयि॑ मे॒धां मयि॑ प्र॒जां मयि॒ सूर्यो॒  
भ्राजो॑ दधातु (२)॥

(क्ष॒त्त्रस्य॑ च॒ मयि॒ त्रयो॑विꣳशतिश्च)।

इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके प्रथमोऽनुवाकः॥१॥

यस्य निःश्वसितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्॥  
प्रतिनिर्ग्राह्यपर्यन्ताः पवमानग्रहादयः।  
प्रपाठके द्वितीये तु मन्त्रयुक्ताः प्रपञ्चिताः॥  
अथावशिष्टा मन्त्राद्यास्तृतीयेऽस्मिन्प्रपाठके।  
उच्यन्ते वैकृताश्चान्ये समन्त्रा विधयः क्रमात्॥

[[1606]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(अतिग्राह्यगतमन्त्राभिधानम्)

कल्पः — “सहैवाध्वर्युणाऽऽग्नेयं प्रतिप्रस्थाताऽऽदत्त ऐन्द्रं नेष्टा सौर्यमुन्नेताऽग्ने तेजस्विन्नित्याग्नेयं प्रतिप्रस्थाता हुत्वा तेजोविदसीत्यनुमन्त्रयते” इति।

तत्र होममन्त्रापाठस्तु —

अग्ने तेजस्विन्निति। तेजः कान्तिर्वर्चो बलम्। दीक्षायास्तपसश्च संबन्धि यत्तेजस्तल्लाभार्थं हे आग्नेयातिग्राह्य त्वां जुहोमि। अनेन होमेन दीक्षानियमास्त पश्च निर्विघ्नेन सिघ्यन्त्वित्ययमभिप्रायः। अनुमन्त्रणमन्त्रपाठस्तु —

तेजोविदसीति। हेऽग्ने त्वं तेजोभिज्ञोऽस्यतस्त्वत्प्रसादात्तेजो मां मा परित्यजतु। अहमपि तेजो न परित्यक्तवानस्मि। तस्मात्सर्वथा तेजो मां मा परित्यजतु।

कल्पः — “इन्द्रौजस्विन्नित्यैन्द्रं नेष्टा हुत्वौजोविदसीत्यनुमन्त्रयते” इति।

पाठस्तु —

इन्द्रौजस्विन्निति। बलहेतुरष्टमो धातुरोजः। हे ऐन्द्रातिग्राह्य ब्राह्मण जातेः क्षत्त्रियजातेश्च संबन्धि यदोजो बलकारणं तदर्थं त्वां जुहोमि।

कल्पः “सूर्य भ्राजस्त्विन्निति सौर्यमुन्नेता हुत्वा सुवर्विदसीत्यनुमन्त्रयते” इति।

पाठस्तु —

सूर्य भ्राजस्विन्निति। शरीरकान्तेर्बहिर्भूता रश्मिरूपा दीप्तिर्भ्राजः। हे सौर्यातिग्राह्य वायोरपां च संबन्धि यद्भ्राजस्तदर्थं त्वां जुहोमि। हे सूर्य त्वं सुवर्विदसि स्वर्गमार्गाभिज्ञोऽसि।

कल्पः — “तान्हुत्वा सदसि प्रत्यङ्मखा भक्षयन्ति मयि मेधामित्येतैः स्वं स्वं यथालिङ्गम्” इति। पाठस्तु मयि मेधामिति।  
मन्त्रतदर्थयोर्धारणसामर्थ्यं मेधा। अत्र विनियोगसंग्रहः

अग्नेऽतिग्राह्यमाग्नेयं हुत्वा तेज उपस्थितिः।  
तथैन्द्रसौर्ययोर्भक्षेन्मयीति त्रीन्नवोदिताः॥

अत्र मीमांसा।

दशमाध्यायस्याष्टमपादे चिन्तितम् —

[[1607]]

प्रपा. ३ अनु.१ कृष्णयजुर्वेदीयतैत्तिरीयसंहिता।  
(अतिग्राह्यगतमन्त्राभिधानम्)  
“नातिदेशोऽतिदेशो वा वह्न्यनिग्राह्ययोर्न सः।  
विकृतौ पुनरुक्तत्वादेषोऽङ्गान्तरवद्भवेत्॥  
प्रकृतेर्विकृतीनां च साम्याय स्यात्पुनर्वचः।  
साम्ये च गुणकामानां प्रवृत्तिः प्रकृताविवि”

अनारभ्य श्रूयते- “य एवं विद्वानग्निं चिनुते” इति। “उपस्तम्भनं या एतद्यज्ञस्य यदतिग्राह्याः” इति। अतिग्राह्यसंज्ञका ग्रहा यज्ञस्योपष्टम्भकत्वादनुष्ठेया इत्यर्थः। अत्र चीयमानस्याग्नेरतिग्राह्याणां च विकृतिष्वतिदेशो नास्ति। कुतः। पुनरुक्तिवैयर्थ्यप्रसङ्गात्। विकृतौ ह्येवं पुनरुच्यते — “अथातोऽग्निमग्निष्टोमेनानुयजन्ति तमुक्थ्येन तमतिरात्रेण तं द्विरात्रेण तं त्रिरात्रेण” इत्यादि। अयमर्थः इष्टकचितमग्निमनु तम्मिंश्वचतेऽग्नावाग्निष्टोमाद्यनुष्ठानमिति। तथाऽग्निष्टोमः प्रकृतिः। उक्थ्यादयो विकृतयः। यदि विकृतिषु चोदकश्चितमग्निमतिदिशेत्तदानीमुक्थ्यादिषु चोदकादेव तत्प्राप्तेः पुनर्विधारमनर्थकं स्यात्। अतिग्राह्यश्चविकृतिषु पुनर्विधीयन्ते — “पृष्ठ्ये गृह्णीयात्” इति। तस्मात्पुनर्विधानार्थवत्त्वाय विकृतावग्न्यतिग्राह्यातिदेशो नास्तीति प्राप्ते ब्रूम-ऐन्द्रवायवादिग्रहादीनामङ्गान्तराणामुक्थ्यादिविकृतिषु यथाऽतिदेशोऽभ्युपगतस्तथाऽग्नियजनस्यातिग्राह्याणां चातिदेशः स्यात्। नह्यखण्डः सकृत्प्रवृत्तश्चोदकः कानिचिदङ्गान्यतिदिश्येतराण्यपेक्षत इति युक्तम्। अतिदेशप्राप्तानामपि पुनर्विधानं प्रकृतिविकृतिसाम्यार्थम्। यथा प्रकृतावतिग्राह्याणां प्रत्यक्षविधिस्तथा विकृतिष्वपीति तत्साम्यम्। न च साम्ये प्रयोजनाभावः। गुणकामप्रवृत्तेस्तत्प्रयोजनत्वात्। “श्येनचितं चिन्वति स्वर्गकामः” इत्यादिना श्येनाकारादिगुणफलभूतस्वर्गादिकामाः श्रुताः। ते चोपदिष्टमाश्रयमपेक्षन्ते। तस्मादथातोऽग्निनामिति वाक्येन प्रकृतावग्निष्टोमे कासुचिदुक्थ्यादिविकृतिषु चाग्निचयनलक्षण आश्रय उपदिश्यते। अन्यासु तु वाजपेयादिविकृतिषूपदिष्टस्याऽऽश्रयस्याभावादतिदिष्टस्य चानाश्रयत्वाद्गुणकामानां नास्ति प्रवृत्तिः। तस्मात्पुनर्विधानवैयथ्यार्भावादस्त्यतिदेशः॥

[[1608]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(स्तोत्रोपाकरणप्रतिगराङ्गमन्त्राभिधानम्)  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठके प्रथमोऽनुवाकः॥१॥  

### ०२ 
( अथ तृतीयकाण्डे तृतीयप्रपाठके द्वितीयोऽनुवाकः )।

वा॒युहि॑क॒र्ताऽग्निः॑ प्र॑स्तो॒ता प्र॒जाप॑तिः॒ साम॒  
बृ॒हस्पति॑रुद्गा॒ता विश्वे॑ दे॒वा उ॑पगातारो॑ म-  
रुतः॑ प्रतिह॒र्तार॒ इन्द्रो॑ नि॒धनं॒ ते दे॒वाः प्रा॑ण॒-  
भृतः॑ प्रा॒णं मयि॑ दधत्वे॒तद्वै सर्व॑मध्व॒र्यु॑रुपा-  
कु॒र्वन्नु॑द्गा॒तृभ्य॑ उ॒पाक॑रोति॒ ते दे॒वाः प्रा॑ण॒-  
भृतः॑ प्रा॒ण मयि॑ दधत्वे॒तद्वै सर्व॑मध्वर्यु॑रुषा  
कु॒र्वन्नु॑द्गा॒तृभ्य॑ उ॒पाक॑रोति॒ ते दे॒वाः प्रा॑ण॒  
भृतः॑ प्रा॒णं॑ मयि॑ दध॒त्वित्या॑है॒तदे॒व सर्व॑मा॒त्म  
न्ध॑त्त॒ इडा॑ देव॒हुर्भनु॑र्यज्ञ॒नीर्बृह॒स्पतिरु॑क्था  
म॒दानि॑ शꣳ सिष॒द्विश्वे॑ देवाः [१ ] सू॒क्त॒  
वाचः॒ पृथि॑वि मात॒र्मा मा॑ हिꣳसी॒र्मधु॑ म-  
निष्ये॒ मधु॒ जनिष्ये॒ मधु॑ वक्ष्यामि॒ मधु॑ व  
दिष्यामि॒ मधु॑मतीं दे॒वेभ्यो॒ वाच॑मुद्यासꣳ  
शु॒श्रूषेण्यां॑ मनु॒त्येभ्य॒स्तं मा॑ दे॒वा अवन्तु  
शो॒भायै॑ पि॒तरोऽनु मदन्तु [२ ]॥

( श॒ꣳ सि॒ष॒द्विश्वे॑ दे॒वा अ॒ष्टाविꣳशातिश्च)।

इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके द्वितीयोऽ नुवाकः॥२॥

[[1609]]

प्रपा. ३ अनु.२ कृष्णयजुर्वेदीयतैत्तिरीयसंहिता।  
(स्तोत्रोपाकरणप्रतिगराङ्गमन्त्राभिधानम्)

( अथ तृतीयकाण्डे तृतीयप्रपाठके द्वितीयोऽनुवाकः )।  
अतिग्राह्यगता मन्त्रा प्रथमे समुदीरिताः।  
अथ द्वितीयो स्तोत्रोपाकरणप्रतिगराङ्गन्मन्त्रा उच्यन्ते।  
कल्पः — “अथाध्वर्युः स्तोत्रमुपाकारोति वायुर्हिं कर्तेति प्रस्तोत्रे वर्हिर्गुष्ठिं प्रयच्छति सर्वेषु पवमानेष्वेवयुपाकरणे” इति। पाठस्तु —  
वायुर्हिंकर्तेति। गातव्यस्य साम्नः पञ्च भागा हिंकारः प्रस्ताव उद्गीथः प्रतिहारो निधनं चेति। तत्र हिंकारनिधनरूपवाद्यन्तौ भागौ सर्वैः पठनीयौ। द्वितीयं प्रस्तावभागं प्रस्तोता गायति। तृतीयमुद्गीथभागमुद्गाता गायति। चतुर्थं प्रतिहारभागं प्रतिहर्ता गायति। एतेषु गायत्सु सर्वेऽप्यृत्विजोऽध्वर्युव्यतिरिक्ता ओमित्युपगायन्ति। यजमानस्तु हो, इत्युपगायति। त एते सर्वे वाय्वादिदे वातरूपेण मन्त्रेण प्रतिपाद्यन्ते। सर्वदेवताजनकस्यप्रजापतेः समिष्टिरूपत्वेन कृत्स्नसामरूपत्वं, वाय्यादीनां प्रजापत्येकदेशत्वेन सामैकदेशहिंकारादिकर्तृत्वम्। त एते वाय्वादय इन्द्रान्ता देवाः प्राणपोषकास्तस्मात्प्राणं मयि स्थापयन्तु। तमेतं मन्त्रं विनियुङ्क्ते —

एतद्वै सर्वमिति। यदाऽध्वर्युरुद्गातृभ्य उपाकरोत्ति स्तोत्रपाठानुज्ञां प्रयच्छति तदानिमेतदेव वाय्वादिरुपहिंकर्तृत्वादिकं सर्वमुपाकरोत्यभ्यनुजानाति। तस्माद्वायुरित्यादिमन्त्रेण बर्हिर्मुष्टिप्रदानरूपमुपाकरणं कुर्यादिति तात्पर्यार्थः। तस्मिन्मन्त्रे ते देवा इति भागमध्वर्युर्ब्रूयात्। तेनैतदेव वाय्वादिरूपं हिंकर्तृत्वादिकं सर्वमात्मनि स्थापितवान्भवति।  
कल्पः- “अध्वर्युः सदोबिले प्राङ्मुख उपविश्येडा देवहूरिति शस्त्रं प्रतिगरिष्यञ्जपति” इति। पाठस्तु —

इडा देवहूरिति। येममिडा देवगोरूपा सेयमत्र देवहूर्देवानाहूवयित्री। यस्तु मनुः सोऽत्र यज्ञनीर्यज्ञप्रवर्तकः। यश्च बृहस्पतिः सोऽयमुक्थामदानि शंसि-वच्छंसति। उक्थैः शस्त्रोर्जायमानो मदो हर्षो येषु मन्त्रवाक्येषु तानि वाक्यान्युक्थामदानि। ये विश्वे देवास्तेऽत्र सूक्तवाचः सूक्तानां वक्तारः। हे मातृरूपे

[[1610]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(अदाम्यांशुग्रहापेक्षितमन्त्राभिधानम्)  
पृथिवि यथोक्तानामिडादिदेवानामनुग्रहादपराधरहितं मां त्वं मा हिंसीः। त्वदनुग्रहादहं मधु मनिष्ये मधुवत्प्रियमेव कार्यं मनसा चिन्तयिष्यामि। तथा मधु जनिष्ये मधुवत्प्रियं कर्मफलमुत्पादयिष्यामि। तथा मधु वक्ष्यामि मधुवत्प्रियस्य हविषो देवान्प्रति वहनं करिष्यामि। तथा मधु वदिष्यामि मधुवत्प्रियं प्रतिगररूपं वाक्यमुच्चारयिष्यामि। तथा प्रतिगर ओथामोद इवोत, एतादृशादूर्ध्वं शास्त्रान्ते वाचमुख्थशा इत्यादिरूपामुद्यासं सवनत्रये कथयामि। कीदृशीं वाचम्। देवेभ्यो मधुमतीं देवानां मधुवत्प्रियां मनुष्योभ्यः शुश्रूषेण्यां मनुष्यैर्होत्रादिभिः श्रोतुमिष्यमाणाम्। तं तादृशीं वाचं ब्रुवाणं मां शोभायै वाचिकप्रमादाभावरूपशोभार्थं देवा अवन्तु पूर्वोक्ता इडादयः सर्वेऽपि पालयन्तु। पितरश्चानुमदन्तु समीचीनेयं भागीत्युपलालयन्तु। अत्र विनियोगसंग्रहः —

वायुः स्तोत्रमुपाकुर्याच्छस्त्रंप्रतिगरिष्यता।  
जपितव्य इडामन्त्रौ द्वौ मन्त्राविह कीर्तितौ॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठके द्वितीयोऽनुवाकः॥२॥

### ०३ 
(अथ तृतीयाष्टके तृतीयप्रपाठके तृतीयोऽनुवाकः )।

व॒स॑वस्त्वा॒ प्र वृ॑हन्तु गाय॒त्रेण॒ छन्द॑सा॒ऽग्नेः  
प्रि॒यं पाथ॒ उपेहि रु॒द्रास्त्वा॒ प्र बृहन्तु॒ त्रै॑  
ष्टुभे॒न छन्द॒सेन्द्र॑स्य प्रि॒यं पाथ॒ उपे॑ह्यादि  
त्यास्त्वा॒ प्र वृ॑हन्तु जाग॑ते॒न छन्द॑सा॒ विश्वे॑षा  
दे॒वानां॑ प्रि॒यं पाथ॒ उपे॑हि॒ मान्दा॑सु ते शुक्र  
शु॒क्रमा धू॑नोमि भ॒न्दना॑सु कोत॑नासु॒ नूत॑  
नासु॒ रेशी॑षु॒ मेषी॑षु॒ वाशी॑षु विश्व॒भृत्सु॒ मा-

[[1611]]

प्रपा. ३ अनु.२ कृष्णयजुर्वेदीयतैत्तिरीयसंहिता।  
(अदाम्यांशुग्रहापेक्षितमन्त्राभिधानम्)  
घ्वी॑षु ककु॒हासु॒ शक्व॑रीषु [ १ ] शु॒क्रासु॑  
ते शुक्र शु॒क्रमा धू॑नोमि शु॒क्रं ते॑ शुक्रेण॑  
गृह्णा॒म्यह्नो॑ रू॒पेण॒ सूर्य॑स्य र॒श्मिभिः॑।  
आऽस्मि॑न्नु॒ग्रा अ॑चुच्यवुर्दि॒वो धारा॑ अस-  
श्चत। ककु॒हꣳ रू॒पं वृ॑ष॒मस्य॑ रोचते बृ॒ह-  
त्सोमः॒ सोम॑स्य पुरो॒गाः शु॒क्रः शु॒क्रस्य॑ पु-  
रो॒गाः। यत्ते॑ सो॒मादा॑भ्यं नाम॒ जागृ॑वि॒ त-  
स्मै॑ ते सोम॒ सोमा॑य स्वाहो॒शिकत्वं देव॑  
सोम गाय॒त्रेण॒ छन्द॑सा॒ऽग्नेः [ २ ] प्रि॒यं  
पाथो॒ अपी॑हि व॒शी त्वं देव सोम॒ त्रै॒ष्टु॑भे॒न  
छन्द॒सेन्द्र॑स्य प्रि॒यं पाथो॒ अपी॑ह्य॒स्मत्स॑खा॒  
त्वं देव॑ सोम॒ जाग॑तेन छन्द॑सा विश्वे॑षां  
दे॒वानां॑ प्रि॒यं पाथो॒ अपी॒ह्या नः॑ प्रा॒ण ए॑तु  
परा॒व॒त आऽऽन्तरि॑क्षाद्दि॒वस्परि॑। आयुः॑ पृ-  
थि॒व्या अध्य॒मृत॑मसि प्रा॒णाय॑ त्वा। इ॒न्द्रा॒ग्नी  
मे॒ वर्चः॑ कृणुतां॒ वर्चः॒ सोमो॒ बृह॒स्पतिः॑।  
वर्चो॑ मे॒ विश्वे॑ देवा॒ वर्चो॑ मे धत्तमश्विना।  
द॒ध॒न्वे वा॒ यदी॒मनु॒ वोच॒द्ब्रह्मणि॒ वेरु॒ तत्।  
परि॒ विश्वा॑नि॒ काव्या॑ ने॒मिश्च॒क्रमि॑वाभवत्  
(३)॥  
[शक्वरीष्व॒ग्नेर्बृह॒स्पतिः॒ पञ्च॑विꣳशतिश्च]।

[[1612]]

श्रीमत्सायणाचार्यविरचितभाष्यसमेता- (३ तृतीयकाण्डे-  
(अदाम्यांशुग्रहापेक्षितमन्त्राभिधानम्)

इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके तृतीयोऽ नुवाकः॥३॥  
-----------  
( अथ तृतीयाष्टके तृतीयप्रपाठके तृतीयोऽनुवाकः )।  
उपाकृतिः प्रतिगरजपश्चोक्तौ द्वितीयके।

अथ तृतीयानुवाके द्वावदाभ्यांशुग्रहौ प्रत्यपेक्षिता मन्त्रा उच्यन्ते।  
कल्पः — “उपनद्धस्य राज्ञस्त्रीनꣳ शून्प्रवहति वसवस्त्वा प्र वृहन्तु गायत्रेण छन्दसेत्येतैः प्रतिमन्त्रम्” इति। पाठस्तु —  
वसवस्त्वेति। हे सोमांशो वसुनामका देवास्त्वां प्रवृहन्तु वासता बद्धात्सोमलतामूहात्प्रकर्षेण पृथक्कुर्वन्तु। केन साधनेन। गायत्रेण च्छन्दसा। तवाऽऽकर्षणे छन्दः साधनम्। तथाविधस्त्वमग्नेः प्रियं पाथोऽन्नभावमुपेहि। एवं द्वितीयतृतीयमन्त्रौ योज्यौ।

कल्पः — “तैरेनं चतुराधूनोति पञ्चकृत्वः सप्तकृत्वो या मान्दासु त इत्येतान्प्रति विभज्य” इति। पाठस्तु —  
मान्दासु त इति। अत्र होतृचमसे वसतीवरीनामिकाभ्योऽद्भ्यः सकाशात्कियदप्युदकं निषिच्य तैः पूर्वोक्तैस्त्रिभिः सोमांशुभिरेनं होतृचमसं मान्दास्वित्यादिमन्त्रैराधूनोति चमसस्थमुदकं प्रकम्पयेदित्यर्थः। मान्दास्वित्यादीनि सप्तम्यन्तानि द्वादश पदान्पां गोप्यानि नामानि। तेशुक्रा शुक्रामा धूनोमीत्येतावान्द्वादशस्वपि पदेष्वनुषज्यते। अनुषङ्गद्योतनायैवाऽऽदावन्ते च द्विः पाठः। मन्दगतय आपो मान्दाः। हे शुक्र दप्यिमान सोम ते तव संबन्धि सुक्रं दप्यिमानं सारं मान्दास्वप्स्वाधूनोमि सर्वतः कम्पयामि। एवमुत्तरत्रापि। एवमुत्तरत्रापि योज्यम्। मन्दनासु भद्रासु कल्याणकारिणीषु, कोतनासु ज्ञानकारिणीषु, नूतनास्वभिनवासु, रेशीषु शीघ्रगमनेन भुवो हिंसिकासु, मेषीषु स्पर्धमानासु, वाशीषु शब्दवतीषु विश्वभृत्सु विश्वस्य धारिकासु, माध्वीषु मधुररसवतीषु, ककुहासु ककुत्सदृशीषु प्रधानभूतासु, शक्वरीषु शक्तिमतीषु, शुक्रासु दीप्यमानासु। तानेतान्द्वादश मन्त्राननुषङ्गेण सह प्रतिविभज्य चतुष्पञ्चकृत्वः सप्तकृत्वो वा द्वादशमन्त्रैराधावनं कुर्यात्।

[[1613]]

प्रपा.३ अनु.३ कृष्णयजुर्वेदीयतैत्तिरीयसंहिता।  
(आदाभ्यांशुग्रहापेक्षितमन्त्राभिधानम्)  
कल्पः — ‘अंशुमदाभ्यं वा प्रथमं गृह्णाति शुक्रं ते शुक्रेण गृह्णामीति दघ्नः पयसो निग्राभ्याणां वा” इति। पाठस्तु —  
शुक्रं त इति। हे दधिद्रव्य ते शुक्रं तव सारं शुक्रेण सोमादिरूपेण सारेण सह गृह्णामि। केन साधनेनेति तदुच्यते-ये सूर्यस्य रश्मयोऽह्नो रूपं रसाख्येन तेन रूपेण।  
कल्पः — “आऽस्मिन्नुग्रा अचुच्ययुरित्यादाय” इति। पाठस्तु —  
आऽस्मिन्नुग्रा इति। अस्मिन्पात्र उग्रा धारास्तीव्राः सोमरसधारा आचुच्यवुरागत्य पतिताः। किंच पतितास्ता धारा असश्चत पात्रे संगताः।  
कल्पः — “ककुहꣳ रूपमिति हरति” इति। पाठस्तु —  
ककुह रूपमिति। वृषभस्य वर्षयितुरिन्द्रस्य ककुहं ककुद्वत्प्रधानभूतं रूपं वृष्टिलक्षणं स्वरूपं रोचते। तत्र (ञ्च) बृहत्प्रौढम्। अयं सोमो वल्लीरूपो राजरूपस्य सोमस्य वेवेस्य पुरोगाः प्रथमगामी शुक्रो दीप्यमानो रसः शुक्रस्य दीप्यमानस्येन्द्रस्य पुरोगाः।  
कल्पः — यत्ते सोमादाभ्यं नाम जागृवीति जुहोति” इति। पाठस्तु —  
यत्ते सोमेति। हे सोम ते यन्नामादाभ्यं केनाप्यतिरस्करणीयं जागृवि सदा जागरणशीलं हे सोम तस्मै सोमाय सोमनाम्ने ते त्वदीयाय स्वाहा हुतमिदमस्तु। कल्पः —  
“आधवनानंशून्प्रज्ञातान्निधायोशिक्त्वं देव सोम गायत्रेण छन्दसेत्येतैः प्रतिमन्त्रमनुसवनमेकैकं महाभिषवेष्वपि सृजति” इति। पाठस्तु —  
उशिक्त्वमिति। हे सोम देव त्वमुशिक्कप्रनीयस्तथाविधप्रथमांशुरूपस्त्व-मग्ने प्रियं पाथोऽन्नभावं यथा प्रतिपद्यसे तथा गायत्रेण छन्दसा सोमसमूहात्पृथक्कृत् इदानीमपीहि पुनरपि सोमसमूहं गच्छ। एवं द्वितीयतृतीयांशुविषय-योरुत्तरमन्त्रमायोजनीयम्। सर्वेषां प्राणिनां वशोऽस्यास्तीति वशी द्वितीयोंऽशु-रस्मासु सखिवत्प्रीतिमत्त्वादस्मत्सखा तृतीयोंऽशुः।  
कल्पः — “अंशुं गृह्णन्नेकग्रहायाऽऽप्तं राजानमुपरे न्यूष्य सकृदभिषुत्य वा-

[[1614]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(आदाभ्यांशुग्रहापेक्षितमन्त्राभिधानम्)  
मदेव्यं मनसा गायमानोऽनवानं गृह्णाति यदि व्यवानेदा नः प्राण एतु परावत इति शतमानं हिरण्यमभिव्यनेयातामध्वयुर्यजमानश्च” इति। पाठस्तु –  
आ नः प्राण इति। परावतो दूरदेशात्प्राणो नोऽस्मान्प्रत्येतु आगच्छतु। अन्तरिक्षादप्यागच्छतु। दिवस्परि स्वर्गस्योपरि स्थितोऽप्यागच्छतु। हे हिरण्ये पृथिव्या अध्युपरि त्वमायुस्मृतमसि आयुर्हेतुरमृतत्वहेतुश्चासि। तादृशं त्वा प्राणाय प्राणस्थितय एवं क्षिपामीति शेषः।  
कल्पः — ‘इन्द्राग्नी इत्युदकमुपस्पृश्य’ इति। पाठस्तु —  
इन्द्राग्नी इति। यावेताविन्द्राग्नी तौ मे वर्चः कृणुतां बलं कुरुताम्। तथा सोमो बृहस्पतिश्चोभौ वर्चः कृणुताम्। विश्वे देवाश्च मे वर्चः कुर्वन्तु। हेऽश्विनौ मे वर्चो धत्तं संपादयतम्।  
कल्पः- ‘दधन्वे वा यदीमित्यनिरुक्तया प्राजापत्यया प्राण्यपान्यानवानं जुहोति’ इति। पाठस्तु—  
दधन्वे वा इति। वेर्तेतव्यस्य गन्तव्यस्य यज्ञस्य संबन्धीनि ब्रह्माणि परिवृढानि दीक्षादीन्यङ्गान्यनुवोचदनुक्रमेण वेदो वक्ति। यदीमित्येतादृशं यदस्ति तदु दधन्वे तदप्यहं मनसि धारयमि। वेदोक्तं किमपि न विस्मरमीत्यर्थः। काव्या काव्यसदृशानि विस्पष्टमनभिहितानि विश्वानि सर्वाण्यङ्गानि पर्यभवत्। अयं यज्ञः परितो व्याप्तवान्। व्याप्तौ दृष्टान्तः नेमिश्चक्रमिवेति। यथा रथस्य चक्रं कृत्स्नं परितो नेमिर्व्याप्नोति तद्वत्। अत्र देवताविशेषस्य कस्यचिदपि विस्पष्टमप्रतीतत्वादियमनिरुक्ता प्राजापत्या। ततः प्रजापतय जुहोमीति तात्पर्यार्थः  
अत्र विनियोगसंग्रहः-

वसत्रिभिग्रंहीतव्या नद्ध सोमांशवस्त्रयः।  
मान्दा द्वादश मन्त्रास्तैश्चमसस्था अपोंऽशुभिः॥  
आधूनोत्यथ शक्रं तेऽदाभ्यपात्रे दधिग्रहः।  
आऽस्मिन्नदाभ्यमादत्ते ककुहं सोऽपनीयते॥  
यत्ते जुहोत्युशिक्प्रोक्तानंशूनभिषवत्रये।

[[1615]]

प्रपा.३ अनु. ३ कृष्णयजुर्वेदीयतैत्तिरीयसंहिता।  
(अदाभ्यांशुग्रहार्थमन्त्रब्राह्मणाभिधानम्)

त्रिभिः संसृजते ह्या नः स्वर्णोपरि समुच्छ्वसेत्।  
इन्द्रा स्पृष्ट्वोदकं होमो दधन्वे पञ्चविंशतिः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठके तृतीयोऽनुवाकः॥३॥  

### ०४ 
(अथ तृतीयकाण्डे तृतीयप्रपाठके चतुर्थोऽनुवाकः)।  
ए॒तद्वा अ॒पां ना॑म॒धेयं॒ गुह्यं॒ यदा॑धा॒वा मा-  
दा॑सु ते शुक्र शु॒क्रमा धू॑नो॒मीत्या॑हा॒पामे॒व  
ना॑म॒धेये॑न॒ गृह्ये॑न दि॒वो वृष्टि॒मव॑ रुन्धे शु॒क्रं  
ते॑ शु॒क्रेण॑ गृह्णा॒मीत्या॑है॒तद्वा अह्नो रू॒पं  
यद्रात्रिः॒ सूर्य॑स्य र॒श्मयो॒ वृष्ट्या॑ ईश॒तेह्न॑  
ए॒व रू॒पेण॒ सूर्य॑स्य र॒श्मिभि॑र्दि॒वो वृष्ठिं॑ च्या-  
वयत्याऽस्मि॑न्नु॒ग्राः [ १ ] अ॒चु॒च्य॒वु॒रित्या॑ह  
यथाय॒जुरे॒वैतत्क॑कु॒हꣳ रू॒पं वृ॑ष॒भस्य॑ रोचते  
बृ॒हदित्याहै॒तद्वा अ॑स्य ककु॒हꣳ रू॒पं यद्वृष्टी॑  
रू॒पेणै॒व वृष्टि॒मव॑ रुन्धे॒ यत्ते॑ सो॒मादा॑भ्यं॒ नाम॒  
जागृ॒वीत्या॑है॒ष ह॒ वै ह॒विषा॑ ह॒विर्यं॑जति॒ यो-  
ऽदा॑भ्यं गृही॒त्वा सोमा॑य जु॒होति॒ परा॒ वा  
ए॒तम्याऽऽयुः॑ प्रा॒ण ए॑ति [ २ ] योऽꣳ शुं  
गृ॒ह्णात्या नः॑ प्रा॒ण ए॑तु परा॒वत॒ इत्या॒हाऽऽ-  
यु॑रे॒व प्रा॒णमा॒त्यन्ध॑त्ते॒ऽमृत॑मसि॒ प्रा॒धाय॒ त्वे-

[[1616]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(अदाभ्यांशुग्रहार्थमन्त्रब्राह्मणाभिधानम्)  
ति॒ हिर॑ण्यम॒भि व्य॑नित्य॒मृतं॒ वै हिरण्य॒मायुः॑  
प्रा॒णो॑ऽमृतेनै॒वाऽऽयुरा॑त्मन्धत्ते॑ श॒तमा॑नं भव-  
ति श॒तायुः॒ पुरु॑षः श॒तेन्द्रि॑य॒ आयु॑ष्ये॒वेन्द्रि॒ये  
प्रति॑ तिष्ठत्य॒प उप॑ स्पृशति भेष॒जं वा आ-  
पो भेष॒जमे॒व कु॑रुते (३)॥  
( उ॒ग्रा ए॒त्याप॒स्त्रीणि॑ च)।  
इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके चतुर्थोऽनुवाकः॥४॥

[अथ तृतीयाष्टके द्वितीयप्रपाठके चतुर्थोऽनुवाकः]।  
अदाभ्यांशुग्रहार्थास्तु मन्त्राः प्रोक्तास्तृतयिके।  
अथ चतुर्थे तेषां ब्राह्मणमुच्यते।  
तत्र मान्दास्वित्यादिमन्त्राणां तात्पर्यं दर्शयति —  
एतद्वा अपामिति। एतदेव मान्दा इत्यादिपदजातमपां गोप्यं नामधेयं, लोके प्रसिद्ध्यभावाद्वैदिकमन्त्र एव प्रतीयमानतया गोप्यत्वम्।आधूयन्ते सर्वतः कम्प्यन्त आपो यैर्मान्दादिमन्त्रैस्ते मन्त्रा आधावाः। त एतं आधावा इति यदेतदेव गुह्यं नामेति पूर्वत्रान्वयः। तस्मादभिमानिदेवतानां प्रीत्यै मान्दादिमन्त्रान्पठेत्। ततो गुह्येन नामधेयेन देवताः परितोष्य दिवः सकाशाद्वृष्टिं संपादयति।  
ग्रहणमन्त्रे त्वह्रो रूपेण सूर्यस्य रश्मिभिरित्यमुमंशं व्याचष्टे —  
शुक्रं त इति। रात्रिरिति यदेतदेवाह्नो रूपमहर्निरूप्यते येन तदह्नो रूपं निरूपकमित्यर्थः। एतावदहर्नातोऽधिकमित्यह्न इयत्ता रात्र्या निरूप्यते। सेयं रात्रिः सूर्यस्य रश्मयश्च वृष्टिस्वामिभूताः। न खलु रात्रिरूपं सूर्यरश्मियुक्तं च कालं मुक्त्वा वृष्टेरन्यः कालोऽस्ति। तस्मादेतं मन्त्रभागं पठन्नह्नो निरूपकेण

[[1617]]

प्रपा.३ अनु.४ कृष्णयजुर्वेदीयतैत्तिरीयसंहिता।  
(अदाभ्यांशुग्रहार्थमन्त्रब्राह्मणाभिधानम्)  
रात्रिलक्षणेन कालेन सूर्यस्य रश्मिभिर्युक्तेन च कालेन दिवः सकाशाद्वृष्टिं भूमौ पातयति। पात्रादानमन्त्रस्य स्पष्टार्थतां दर्शयति —  
आऽस्मिन्नुग्रा इति। हरणमन्त्रे प्रधानरूपवाचिभ्यां ककुहं रूपोमिति पदाभ्यां वृष्टिर्विवक्षितेति दर्शयति-  
ककुहमिति। होममन्त्रे सोमायेति देवतामुद्दिश्य दधिद्रव्यहवने तात्पर्यं दर्शयति —  
यत्ते सोमेति। यो यजमानोऽदाभ्यनामकं दधिग्रहं गृहीत्वा सोमाय देवाय जुहोति एव एव यजमानो हविषा दध्ना हविःस्वरूपं देवमुद्दिश्य यजतीत्युक्तम्।  
हिरण्यस्योपरि श्वासमन्त्रे प्राणशब्देनाऽऽयुर्विवक्षितमित्येवं दर्शयति —  
परा वा इति। यो यजमानोऽशुनामकं सोमरसं पात्रे गृह्णात्येतस्याऽऽयुः प्राणः परैति गच्छत्यतो मन्त्रेणाऽऽयुष्प्रदं प्राणमात्मन्येव स्थापयति।  
हिरण्यस्योपरि श्वासविशेषं विधत्ते —  
अमृतमसीति। श्वासवायोर्बहिः परित्यागः प्राणनमन्तराकर्षणमपाननं माध्यस्थेन धारणं व्यानम्। ‘अथ यः प्राणापानयोः संधिः स व्यानः” इति श्रुत्यन्तरात्। हिरण्यस्योपरि व्याननेन स्वात्मन्यायुर्धारयति।  
हिरण्यस्याऽऽयुष्परिमाणं विधत्ते —  
शतमानमिति। इन्द्राग्नी इति मन्त्रेण यदु (उ) दकस्पर्शस्तमिमं विधत्ते —  
अप उपस्पृशतीति। आपो वै शान्ता इत्यन्यत्रः श्रुतत्वादपां भेषजत्वम्। एतेऽदाभ्यांशुग्रहमन्त्रा आददे ग्रावेत्यनुवाकात्पूर्वं द्रष्टव्याः।  
अत्र मीमांसा।

द्वितीयाध्यायस्य तृतीयपादे चिन्तितम् —

यददाभ्यं गृहीत्वेति गृह्णात्यंशुमिति द्वयम्।  
तद्यागो वा गुणो यागः स्याददाभ्यांशुनामतः॥  
ग्रहयोरेव नाम स्यादानन्तर्याद्विधिस्तयोः।  
गुणोऽतस्तस्य वाक्येन ज्योतिष्टोमाभिगामिता॥

[[1618]]

श्रीमत्सायणाचार्यविरचितभाष्यसमेता – (३तृतीयकाण्डे-  
(अदाभ्यांशुग्रहार्थमन्त्रब्राह्मणाभिधानम्)  
अनारभ्य श्रूयते-अदाभ्यं गृहीत्वा सोमाय यजर्तेऽशुं गृह्णातीति च। तत्रादाभ्यशब्दस्य ज्योतिरादिवदपूर्वनामत्वात्तन्नमको यागो यजत इत्याख्यातेन विधीयते। अंशुमित्यत्र यजतेरश्रवणेऽपि नामविशेषबलादेवापूर्वयागविधिः। न चात्र द्रव्यदेवतयोरभावः, ग्रहणालिङ्गेन ज्योतिष्टोमाविकृतित्वावगतो तदीयविध्यन्तातिदेशेन तत्सिद्धेरिति प्राप्ते ब्रूम – भवत्वदाभ्यांशुशब्दयोर्नामत्वम्। ते च नामनी ग्रहयोरेव स्यातां न तु यागयोर्गृहीत्वेति शब्दस्यानन्तरमेव पाठात्। यजतिस्तु व्यवहितस्तादृशोऽपि यजिरंशुवाक्ये नास्ति। तस्माद्ग्रहयोरत्र विधिः। ग्रहणं च ज्योतिष्टोमगतस्य सोमरसस्य संस्काररूपो गुण ऐन्द्रवायवादिग्रहणसमानरूपत्वात्। यद्यप्यप्रकृतो ज्योतिष्टोमस्तथाऽपि तत्संबन्धिग्रहणद्वारा वाक्याज्ज्योतिष्टोमगामित्वम्। अत एव सोमार्थमदाभ्यं गृहीत्वेति निर्दिश्यते। अथवा तैत्तिरीयाणां षष्ठकाण्डस्य षष्ठप्रपाठके प्राकरणिकं विनियोजकं वाक्ये द्रष्ठव्यम्। तस्माज्ज्योतिष्टोमे गुणविधिः।

तृतीयाध्यायस्य षष्ठे पादे चिन्तितम् —

ग्रहधर्मा अनारभ्योक्तांश्वदाभ्यद्वये नहि।  
विद्यन्ते वा प्रकरणादाद्यो वाक्यादिहान्तिमः॥

अनारभ्य द्वौ ग्रहौ श्रुतावंशु गृह्णातीति। अदाभ्यं गृहीत्वेति च। तयोः सादनसंमार्गादयो ग्रहधर्मा न विद्यन्तेऽनारभ्याधीतेष्वैन्द्रवायवादिष्वेव प्रकरणेन व्यवस्थापितत्वादिति चेन्मैवम्। ग्रहाः साद्यन्तं इत्यादिवाक्येन ग्रहधर्मत्वापगमे तयोरपि ग्रहयोरनिवार्यत्वात्। न चैन्द्रवायवादयः प्रकरणिनो ज्योतिष्टोमो हि प्रकरणी। तस्मात्सान्ति तयोर्धर्माः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
द्वितीयप्रपाठके चतुर्थोऽनुवाकः॥४॥

[[1619]]

प्रपा.३ अनु.५ कृष्णयजुर्वेदीयतैत्तिरीयसंहिता।  
(विकृतिरूपद्वादशाहशेषपृश्निग्रहाभिधानम्)  

### ०५ 
(अथ तृतीयकाण्डे तृतीयप्रपाठके पञ्चमोऽनुवाकः)

वा॒युर॑सि प्रा॒णो नाम॑ सवि॒तुराधि॑पत्येऽ-  
पा॒नं मे दा॒श्यक्षुर॑सि॒ श्रोत्रं॒ नाम॑ धा॒तुराधि॑-  
पत्य॒ आयु॑र्मे दा रू॒पम॑सि॒ वर्णा॒ नाम॒ बृह॒-  
स्पते॒राधि॑पत्ये प्र॒जां मे॑ दा ऋ॒तम॑सि स॒त्यं  
नामेन्द्र॒स्याऽऽधि॑पत्ये क्ष॒त्त्रं मे दा भू॒तम॑सि॒  
भव्यं॒ नाम॑ पितृ॒णामाधि॑पत्ये॒ऽपामोष॑धीनां॒  
गर्भं धा ऋ॒तस्य॑ त्वा॒ व्यो॑मन ऋ॒तस्य॑ [ १ ]  
त्वा॒ विभू॑मन ऋ॒तस्य॑ त्वा॒ विध॑र्मण ऋ॒तस्य॑  
त्वा॒ स॒त्याय॒र्तस्य॑ त्वा॒ ज्योतिषे प्र॒जाप॑तिर्वि॒  
राज॑मपश्य॒त्तया॑ भू॒तं च॒ भव्यं॑ चासृजत॒  
तामृषि॑भ्यस्ति॒रो॑ऽदधा॒त्तां ज॒मद॑ग्नि॒स्तप॑साऽ-  
पश्य॒त्तया॒ वै स पृश्नी॒न्कामा॑नसृजत॒ तत्पृ-  
श्नी॑नां पृश्नि॒त्वं यत्पृश्न॑यो गृ॒ह्यन्ते॒ पृश्नी॑ने॒व  
तैः कामा॒न्यज॑मा॒नोऽव॑ रुन्धे वा॒युर॑सि प्रा॒णः  
( २ ) नामेत्या॑ह प्राणापानावे॒वाव॑ रुन्धे॒  
चक्षु॑रसि॒ श्रोत्रं॒ नामेत्य॒हाऽऽयु॑रे॒वाव॑ रुन्धे  
रू॒पम॑सि॒ वर्णो॒ नामेत्या॑ह प्र॒जामे॒वाव॑ रुन्धे  
ऋ॒तम॑सि स॒त्यं नामेत्या॑ह प॒शवो॒ वा अ॒पा-  
भूतम॑सि भव्यं॒ नामेत्या॑ह प॒शवो॒ वा अ॒पा-  
मोष॑धीनां॒ गर्भः॑ प॒शूनेव॒ ( ३ ) अव॑ रुन्ध  
ए॒ताव॒द्वै पुरु॑षं परित॒स्तदे॒वाव॑ रुन्ध ऋ॒तस्य॑

[[1620]]

श्रीमत्सायणाचार्यविरचितभाष्यसमेता – (३ तृतीयकाण्डे –  
(विकृतिरूपद्वादशाहशेषपृश्निग्रहाभिधानम्)  
त्वा॒ व्यो॑म॒न इत्या॑हे॒यं वा ऋ॒तस्य॒ व्यो॑मे॒मा-  
मे॒वाभि ज॑यत्यृ॒तस्य॑ त्वा॒ विभू॑मन इत्या॑हान्त-  
रिक्षं॒ वा ऋ॒तस्य॒ विभू॑मा॒न्तारि॑क्षमे॒वाभि ज॑  
यत्यु॒तस्य॑ त्वा॒ विध॑र्मण॒ इत्या॑ह॒ द्यौर्वा ऋ॒-  
तस्य॒ विध॑र्म॒ दिव॑मे॒वाभि य॑जत्यृ॒तस्य॑ [ ४ ]  
र्त्वा॒ स॒त्यायेत्या॑ह॒ दिशो॒ वा ऋ॒तस्य॑ स॒त्यं  
दिश॑ ए॒वाभि जयत्यृ॒तस्य॑ त्वा॒ ज्योति॑ष॒ इ-  
त्या॑ह सुव॒र्गो वै लो॒क ऋ॒तस्य॒ ज्योतिः॑ सु-  
वर्ग॒मेव लो॒कम॒भि ज॑यत्ये॒ताव॑न्तो॒ वै देवलो॒-  
कास्ताने॒वाभि ज॑यति॒ दश॒ सं प॑द्यन्ते॒ दशा॑-  
क्षरा वि॒राडन्नं॑ वि॒राड्विराज्ये॒वान्नाद्ये प्रति॑  
तिष्ठति [ ५ ]।  
(व्यो॑मन ऋ॒तस्य॑ प्रा॒णः प॒शूने॒व विध॑र्म॒ दिव॑मे॒वाभि ज॑यत्यृ॒तस्य  
षट्च॑त्वारिꣳशञ्च)।  
इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके पञ्चमोऽनुवाकः॥५॥

[अथ तृतीयाकाण्डे तृतीयप्रपाठके पञ्चमोऽनुवाकः]  
चतुर्थेऽशोरदाभ्यस्य मन्त्रव्याख्यानमीरितम्।  
अथ पञ्चमोऽग्निष्टोमेशेषं परित्यज्य विकृतिरूपस्य द्वादशाहस्य शेषाः पृश्नीग्रहा उच्यन्ते।  
कल्पः — “प्राकृतं यजुर्मानमनुद्रुत्य वायुरसि प्राणो नामेति दशभिः पृश्नीग्रहाणां मन्त्रैर्दश मानानि मिमीते” इति।  
इन्द्राय त्वा वृत्रघ्न इत्यादीनि यजूंषि सोमोन्मानकरणानि। तदेतद्यजुर्जातमुच्यार्य वायुरसीत्यादिभिर्मन्त्रैः सोमस्योन्मानं कुर्यात्। पाठस्तु —

[[1621]]

प्रपा.३ अनु.५ कृष्णयजुर्वेदीयतैत्तिरीयसंहिता।  
(विकृतिरूपद्वादशाहशेषपृश्निग्रहाभिधानम्)  
वायुरसि प्राण इति। हे सोम त्वं यजमानेन पीतः सञ्शरीरमध्ये धारंणादिना वायोराप्यायनकारित्वाद्वायुरसि सामान्याकारेण वायुर्भूत्वा विशेषाकारेण प्राणो नामासि। बहिर्निर्गमनशीलस्त्वमुच्छ्वासरूपोऽसि। तादृशस्त्वं सवितुः प्ररेकस्य परमेश्वरस्याऽऽधिपत्ये स्थित्वा मे मह्यमपानमन्तःप्रवेशवन्तं वायुविशेषं दा देहि। तथा चक्षुः श्रोत्रयोरप्यायनकारित्वात्तदुभयरूपोऽसि। अतो धातुर्देहोन्द्रियादिस्त्रष्टुराधिपत्ये स्थित्वा मह्यमायुर्देहि। तथा शरीरावयवसौष्ठवलक्षणस्य रूपस्य कान्तिलक्षणस्य वर्णस्य च हेतुत्वात्तदुभयरूपोऽसि। अतस्तदुभयकारिणो बृहस्पतेराधिपत्ये स्थित्वा मह्यं पुत्रपौत्रादिऱूपां प्रजां देहि। तथा मनसा चिन्त्यमानस्य ( ऋतस्य) वाचोच्चार्यमाणस्य सत्यस्य च हेतुत्वात्तदुमयरूपोऽसि अतस्तदुभयपालकस्येन्द्रस्याऽऽधिपत्ये स्थित्वा मह्यं बलं देहि। तथा शरीरमध्यो यद्भूतं पूर्वं सिद्धं धातुवैषम्यं यच्च भव्यमितः परं भविष्यत्तदुभयसमाधानहेतुत्वात्तदुभयरूपोऽसि। अतस्तदुभयसमाधातॄणां पितॄणामाधिपत्ये स्थित्वाऽऽपामोषधीनां च संबन्धी यो गर्भः पशुरूपस्तं धाः संपादय। हे सोम ऋतस्य व्योमने सत्यस्य विशेषण रक्षणाय त्वं मिमे। ऋतस्य सत्यस्य विभूमने विशेषेण बाहुल्याय त्वां मिमे। तथर्तस्य विधर्मणे सत्यस्य विशेषेण धारणाय त्वां मिमे। तथर्तस्य सत्याय सत्यस्य सत्याय प्रमादरूपानृतराहित्प्राय त्वां मिमे। तथर्तस्य ज्योतिषे सत्यस्य प्रकाशाय त्वां मिये।

तेरेतैर्दशभिर्मन्त्रैः सोमोन्मानरूपा ये पृश्निग्रहास्तान्विधातुं प्रस्तौति —  
प्रजापतिरिति। प्रजापतिः पूर्वं विचार्य सृष्टेः साधनभूतां विराजमपश्यत्। वायुरसीत्यादिमन्त्रसमष्टिर्दशसंख्योपेतत्वाद्दशाक्षरयुक्तच्छन्दःसाम्येन विराडित्युच्यते। तया च विराजा भूतं भविष्यच्च जगदसृजत। कृत्स्नं जगत्सृष्टवा तत्र किंचिदभूतं किंचिद्भविष्यदिति विभागमकरोदित्यर्थः। ततस्तां विराजमृषिभ्यो न चिद्भूतं किंचिद्भविष्यदिति विभागमकरोदित्यर्थः। ततस्तां विराजमृषिभ्यो न प्रकाशितवान्। तदा जमदग्निस्तपः कृत्वा प्रजापत्यनुग्रहेण तां विराजमपश्यत्। तया विराजा स जमदग्निः पृश्नीन्धेनुस्वरूपान्कामान्भोगानसृजत। यस्माद्वायुरसीत्यादिभिर्दशभिर्मन्त्रैः पृश्नीन्धेनुस्वरूपान्कामान्भोगानसृजत तस्माकारणात्पृश्नि नामकानां वायुरसीत्यादीनां पृश्निनाम संपन्नम्। पृश्नयः कामधेनवः सृष्टाः यैर्म-

[[1622]]

श्रीमत्सायणाचार्यविरचितभाष्यसमेता- (३तृतीयकाणडे -  
(विकृतिरूपद्वादशाहशेषपृश्निग्रहाभिधानम्)  
न्त्रैस्ते मन्त्राः पृश्नय इति निर्वक्तुं शक्यत्वात्। अथ विधत्ते —  
यत्पृश्नय इति। ग्रहणं नाम न पात्रेषु सोमरसस्य धारणं किंतु, नद्धस्य सोमस्योन्मानम्। पृश्निशब्दाभिधेयैर्वायुरसीत्यादिभिर्मन्त्रैर्ग्रहीतव्याः सोमभागा पृश्नयस्ते च गृह्यन्ते। ग्रहीतव्या इत्यर्थः। तैरुन्मानलक्षणैर्ग्रहैर्जजमानः कामधेनुसदृशान्भोगान्प्राप्नोति। तत्र प्रथममन्त्रेण प्राणापानपोषणलक्षणं कामं दर्शयति-वायुरसीति।  
द्वितीयमन्त्रेण चक्षुःश्रोत्रस्थैर्यहेतोरायुषः प्राप्तिं दर्शयति चक्षुरसीति। तृयीयमन्त्रेणावयवसौष्टवकान्तिभ्यामुपेतायाः प्राजायाः संपत्तिं दर्शयति रूपमसीति। चतुर्थमन्त्रेण मांनसवाचिकतस्यसाधनस्य संपत्तिं दर्शयति-ऋतमसीति। पञ्चममन्त्रेण भतभविष्यदस्वास्थ्यपरिहारहेतूनां पशूनां प्राप्तिं दर्शयति —  
भूतमसीति। अपामोषधीनां गर्भं धा इति तस्मिन्मन्त्रे समाम्नातं तत्र तृणो दकपरिणामरूपत्वात्पशव एव तादृशो गर्भ इह विवक्षितः।  
पञ्चममन्त्रफलमुपसंहरति —  
एताबद्वा इति। प्राणापानस्वास्थ्यप्रभृति पशुप्राप्तिपर्यन्तं यावत्फलमुक्तमेतावदेव पुरुषं परितो वर्तते। पुरुषस्य सर्वतोऽपेक्षितं फलमित्यर्थः।  
उत्तरस्मिन्मन्त्रपञ्चके व्योमन इत्यादिभिः पञ्चभिश्चतुर्थ्यन्तपदैर्लोकत्रयस्य दिशां स्वर्गस्य च विविक्षितत्वात्तद्विजयः फलमित्येतद्दर्शयति —  
ऋतस्य त्वेति। ऋतशब्दः सत्यवाची।  
कामप्रपके पूर्वमन्त्रपञ्चके लोकजयहेतावुत्तरमन्त्रपञ्चके चावस्थितां संख्यां प्रशंसति-दश समिति। अत्र विनियोगसंग्रहः-  
वायुर्दश द्वादशाहे पृश्निग्रहणमन्त्रकाः॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठके पञ्चमोऽनुवाकः॥५॥

[[1623]]

प्रपा.३ अनु.६ कृष्णयजुर्वेदीयतैत्तिरीयसंहिता।  
(गवामयनगतपरःसंज्ञकातिग्राह्यविशेषाभिधानम्)  

### ०६ 
(अथ तृतीयाष्टके द्वितीयप्रपाठके षष्ठोऽनुवाकः)

दे॒वा वै यद्य॒ज्ञेन॒ नावारु॑न्धत॒ तत्परै॒र॒वा॑रु-  
न्धत तत्पराणां पर॒त्वं यत्परे॑ गृ॒ह्यान्ते॒ यदे॒व  
य॒ज्ञेन॒ नाव॑रु॒न्धे तस्यावरुद्ध्यै॒ यं प्र॑थमं गृ॒-  
ह्णाती॒ममे॒व तेन॑ लो॒कम॒भि ज॑यति॒ यं द्वि॒ती  
य॑म॒न्तरिक्षं॒ तेन॒ यं तृ॒तीय॑म॒मुमे॒व तेन॑ लो॒क-  
म॒भि जयति॒ यदे॒ते गृ॒ह्यन्त॑ ए॒षां लो॒काना॑म-  
भिजि॑त्यै [ १] उत्त॑रे॒ष्वहः॑स्व॒मुतो॒ऽर्वाञ्चो॑  
गृह्यन्तेऽभि॒जित्यै॒वेमाँल्लो॒कान्पुनरि॒मं लो॒कं  
प्र॒त्यव॑रोहन्ति॒ यत्पूर्वे॒ष्वहः॑स्वि॒ताः परा॑ञ्चे गृ॒-  
ह्यन्ते॒ तस्मा॑दि॒तः परा॑ञ्च इमे लो॒का यदुत्त॑  
रे॑ष्॒वहः॑स्व॒मुतो॒ऽर्वाञ्चो गृ॒ह्यन्ते॒ तस्मा॑द॒मुतो॒ऽ-  
र्वाञ्च॑ इ॒मे लो॒कास्तस्मा॒दया॑तयाम्नो लो॒का  
न्म॑नुष्या॑ उप॑ जीवन्ति ब्रह्मवा॒दिनो॑ वदन्ति॒  
कस्मा॑त्स॒त्याद॒द्म्य ओष॑धयः॒ सं भव॒न्योष॑-  
धयः [२ ] म॒नु॒ष्या॑णा॒मन्नं॑ प्र॒जाप॑तिं॑ प्र॒जा  
अनु॒ प्र जा॑यन्त॒ इति॒ परा॒नन्विति॑ ब्रूया॒द्यद्॑-  
गृ॒ह्णात्यद्भ्यास्त्वौष॑धीभ्यो गृ॒ह्मीमिति॒ त-  
स्मा॑द॒द्भ्य ओषधयः॒ सं भ॑वन्ति॒ यद्गृ॒ह्णा-  
त्योष॑धीभ्यस्त्वा प्र॒जाभ्यो गृह्णा॒मीति॒ त-  
स्मा॒दोष॑धयो मनु॒ष्या॑णा॒मन्नं॒ यद्गृ॒ह्णाति॑

[[1624]]

श्रीमत्सायणाचार्यविरचितभाष्यसमेता- (३तृतीयकाणडे -  
(गवामयनगतपरःसंज्ञकातिग्राह्यविशेषाभिधानम्)  
प्र॒जाभ्य॑स्त्वा प्र॒जाप॑तये गृह्णा॒मीति॒ तस्मा॑-  
त्प्र॒जाप॑तिं॑ प्र॒जा अनु॒ प्र जा॑यन्ते (३)॥  
( अ॒भिजि॑त्या॒ ओष॑धयो॒ऽष्टाच॑त्वारिꣳशञ्च)।  
इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके षष्ठोऽनुवाकः॥६॥

[अथ तृतीयाकाण्डे तृतीयप्रपाठके षष्ठोऽनुवाकः]  
पृश्निग्रहाख्या उन्मानविशेषा पञ्चमे श्रुताः।

अथ षष्ठे गवामयनगताः परःसंज्ञका अतिग्राह्यविशेषा उच्यन्ते।  
कल्पः — “त्रिषु परःसामसु त्रीनतिग्राह्यन्गृह्वात्युपयामगृहीतोऽस्यद्भ्यस्त्वौ-षधीभ्यो जुष्टं गृह्णामीति प्रथमेऽहनि गृह्णात्योषधीभ्यस्त्वा प्रजाभ्य इति द्वितीये प्रजाभ्यस्त्वा प्रजापतय इति तृतीय एतानेवाऽवृत्तानवांक्सामसु तानुर्ध्वानावृत्तांश्च विषुवति” इति।  
अस्ति गवामयनं नाम संवत्सरसत्रं, तस्य पूर्वमासषट्कमुत्तरमासषट्कंचेति द्वौ भागौ, तयोर्मध्ये विषुवत्संज्ञकमेक प्रधानमहर्भवति तस्य चान्हः पूर्वभावीनि परःसामनामकानि त्रीण्यहानि भवन्ति। तानि पूर्वस्य मासषट्कस्यान्तिमानि। तथा विषुवतोऽन्ह उत्तरभावीन्यनन्त्राण्यर्वाक्सामनामानि त्रीण्यहानि भवन्ति। तान्युत्तरस्य मासषट्कस्याऽऽदिभूतानि। तत्रापि परःसामनामकेषु त्रिष्वहःषु क्रमेणोक्तेस्त्रिभिर्मन्त्रैयोऽतिग्राह्याख्याः सोमरसा ग्रहीतव्याः। अर्वाक्सामनामकेषु त्रिष्वहःसु तेषामेव मन्त्राणां विपरीतक्रमेण त्रयोऽतिग्राह्या ग्रहीतव्याः त्रिषुवन्नामके तु मुख्यदिने समाम्नातक्रमेण विपरीतक्रमेण चेत्येवं षडतिग्राह्या ग्रहीतव्याः। वानेतानतिग्राह्यान्विधातुं प्रस्तैति —  
देवा वै यदिति। पुरा यज्ञमनुतिष्ठन्तो देवा विधारयमानातिग्राह्यरहितेन केवलेन यज्ञेन यत्फलं न प्रातवन्तस्तत्फलं पराख्यैर्ग्रहैराप्नुवन्। पारयन्त्यभीष्टसमाप्तिं गमयन्तीति पराः। विधत्ते —  
यत्पर इति। समुदायाकारेण प्रशस्य विशेषाकारेण प्रशंसति —

[[1625]]

(प्रपा. ३ अनु.६ ) कृष्णयजुर्वेदीयतैत्तिरीयसंहिता।  
(गवामयनगतपरःसंज्ञकातिग्राह्यविशेषाभिधानम्)

यं प्रथममिति। विषुवतोऽह्र उपरितनेष्वहःसु विपरीतक्रमं विधत्ते —  
उत्तरेष्वहः स्विति। अमुतोऽन्त्यादर्वाञ्चो व्युत्क्रमस्थितान्गृह्णीयात्। तथा सति पूर्वानुष्ठितैरनुलोमगतैर्ग्रहैः पृथिव्यन्तरिक्षद्युलोकानभिजित्यैव पुनर्द्युलोकाद्भूलोकं प्रत्यारूढवान्भवति॥ अथाऽऽम्नातक्रमं विपरीतक्रमं च मिलित्वा पुन प्रशंसति —  
यत्पुर्वेष्वह स्विति। विषुवतोऽन्हः पूर्वेष्वहःसु इतः प्रथमादेतिग्राह्यदारभ्य क्रमेणैव पराञ्चो गृह्यन्ते। परमत्तममञ्चन्तीति पराञ्चः। प्रथमं गृहीत्वा ततः परं द्वितीयोऽतिग्राह्यः। द्वितीयं गृहीत्वा ततः परं तृतीयोऽतिग्राह्यः। एते पराञ्चः। यस्मादेवं गृह्यन्ते तस्मादितो भूलोकादारभ्य त्रयो लोकाः पराञ्च उत्तरोत्तरगतयो भवन्ति। विषुवत उत्तरेष्वहःस्वमुतस्तृतयिग्रहादारभ्यार्वाञ्चोऽधस्तना गृह्यन्ते। प्रथमेऽह्रि तृतीयो ग्रहो द्वितीयेऽह्रि द्वितीयो ग्रहस्तृतीयेऽह्रि प्रथमो ग्रहः। एतेऽर्वाञ्चः। यस्मादेवं तस्मादमुतो द्युलोकादधस्तनोऽन्तरिक्षलोकस्तस्मादधस्तनतो भूलोकः। त एतेऽर्वाञ्चो लोका यस्मात्पराञ्चोर्वाञ्चश्चपरस्परविलक्षणा अत एव पुनरावृत्तत्वादगतसाराः। तस्मान्मनुष्या अगतसारल्लोँकानुपजीवन्ति। यानि स्थानान्युपभुक्तत्वेन गतसाराणि भवान्ति तानि नापेक्षन्ते, किंत्वभुक्तपूर्वाणि नूतनानि स्थानान्यपेक्षन्ते।  
प्रथममन्त्रत्रयं विधातुं प्रस्तौति —  
ब्रह्मवादिन इति। लोके ह्यद्भ्यः सकाशादोषधय उत्पद्यन्त इति यत्तत्क स्मात्सत्यात्कृतः कारणात्। तथा मनुष्याणामोषधयोऽन्नमिति यत्तदपि कुतः कारणात्। तथा प्रजापतिमनु प्रजाः प्रजायन्त इति यदेतदपि कुतः कारणादित्येवं ब्रह्मवादिभिः पृष्टः कश्चिद्बुद्धिमान्परानन्वित्युत्तरं ब्रूयात्। परतोऽतिग्राह्य ग्रहणमन्त्रा उत्कृष्टत्वात्परशब्दाभिधेयाः। तदनुसारेण यथोक्तमेतत्त्रयं संपद्यते। तत्र प्रथमं मन्त्रं विधत्ते —  
यद्गृह्णातिति। हे प्रथमातिग्राह्य त्वामद्भ्यः सकाशाद्गृह्णामि। किमर्थम्।ओषधीभ्य ओषध्युत्पत्त्यर्थम्। अनेन मन्त्रेण प्रथमं गृह्णीयात्। यस्मादेवं गृह्णाति तस्मादद्भ्य सकाशादोषधयः सम्यग्भवन्ति। द्वितीयमन्त्रं विधत्ते —

[[1626]]

श्रीमत्सायणाचार्यविरचितभाष्यसमेता- (३तृतीयकाणडे -  
(सोमाङ्गत्वेनाऽऽश्रावयेत्यादिमन्त्रविधिः)

यद्गृहणातिति। हे द्वितीयातिग्राह्य त्वामोषधीभ्यः सकाशाद्गृह्णामि। किमर्थम्। प्रजाभ्य प्रजाजीवनार्थम्। अनेन द्वितीयातिग्राह्यं गृह्णीयात्। यस्मादेवं गृह्णाति तस्मादोषधयो मनुष्याणामन्नं भवन्ति।  
अथ तृतीयं मन्त्रं विधत्ते —  
यद्गृह्णातीति। हे तृतीयातिग्राह्य त्वां प्रजार्थं प्रजापत्यर्थं च गृह्णामि। प्रजाः सर्वा अपि प्रजापतिमाश्रित्य यथा प्रजायेरन्नित्यनेनाभिप्रायेण गृह्णामीत्यर्थः। अत्र विनियोगसंग्रहः —  
“पराभिधा अतिग्राह्यास्ते गवामयने त्रयः।  
तेष्वद्भ्य ओषधीभ्यश्च प्रजाभ्यश्चेति मन्त्रकाः”॥ इति।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठके षष्टोऽनुवाकः॥६॥  
----------  

### ०७ 
प्रजापतिर्देवासु॒रान॑सृजत॒ तदनु॑ य॒ज्ञोऽसृ-  
ज्यत य॒ज्ञं छन्दाꣳसि॒ ते विष्व॑ञ्चो॒ व्य॑क्राम॒-  
न्त्सोऽसृ॑रा॒ननु॑ य॒ज्ञोऽपा॑क्रामद्य॒ज्ञं छन्दाꣳसि॒  
ते दे॒वा अ॑मन्यन्ता॒मी वा इ॒दम॑भूव॒न्यद्व॒यꣳ  
स्म इति॒ ते प्र॒जाप॑ति॒मुपा॑धाव॒न्त्सो॑ऽब्रवीत्प्र॒-  
जाप॑ति॒च्छन्द॑सां वी॒र्यमा॒दाय॒ तद्वः प्र दा॑-  
स्या॒मीति॒ स छन्द॑सां वी॒र्यम् (१) आ॒दा-  
य॒ तदेभ्यः॒ प्राय॑च्छ॒त्तदनु॒ छन्दा॒ꣳस्यपाक्रा-  
मन्छन्दाꣳसि य॒ज्ञस्ततो दे॒वा अभ॑व॒न्पराऽ

[[1627]]

(प्रपा. ३ अनु.६ ) कृष्णयजुर्वेदीयतैत्तिरीयसंहिता।  
(सोमाङ्गत्वेनाऽऽश्रावयेत्यादिमन्त्रविधिः)  
सु॑रा॒ य ए॒वं छन्द॑सां वी॒र्य॑ वेदाऽऽ श्रा॑व॒यास्तु॒  
श्रौप॒ड्यज॒ ये यजा॑महे वषट्का॒रो भव॑त्या॒  
त्मना॒ परा॑ऽस्य॒ भ्रातृ॑व्यो भवति ब्रह्मवा॒दिनो॑  
वदन्ति॒ कस्मै॒ कम॑ध्व॒र्युरा श्रा॑व॒यतीति॒ छ-  
न्द॑सां वी॒र्या॑येति॑ ब्रूयादे॒तद्वै [ २ ] छन्द॑सां  
वी॒र्य॑मा श्रा॑व॒यास्तु॒ श्रौष॒ड्यज॒ ये यजा॑महे  
वषट्का॒रो य ए॒वं वेद॒ सवी॑र्यैर॒वे छन्दो॑भि  
रर्चति॒ यत्किं चार्चति॒ यदिन्द्रो वृ॒त्रभह॑न्नमे॒-  
ध्यं तद्यद्यतीन॒पाव॑पदमे॒ध्यं तदथ॒ कस्मा॑दै॒-  
न्द्रो य॒ज्ञ आ सꣳ स्था॑तो॒रित्या॑हु॒रिन्द्र॑स्य॒ वा  
ए॒षा य॒ज्ञिया॑ त॒नुर्यद्य॒ज्ञस्तामे॒व तय॑जन्ति॒ य  
ए॒वं वेदोपनं॑ य॒ज्ञो न॑मति [३ ]॥  
(छन्द॑सां वी॒र्य॑ वा ए॒व तद॒ष्टौ च॑)।  
इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके सप्तमोऽनुवाकः॥६॥

( अथ तृतीयाकाण्डे तृतीयप्रपाठके सप्तमोऽनुवाकः)।  
षष्ठे प्रोक्ता अतिग्राह्या गवमयनिकास्त्रयः।

अथ सप्तमे सोमाङ्गत्वेनाऽऽश्रावयेत्यादयो मन्त्रा विधीयन्ते —  
प्रजापतिरिति। कदाचित्प्रजापतिर्देवानसुरांश्च पुराऽसृजत सृष्टावान्। ताननु तेन यज्ञोऽप्यसृज्यत। यज्ञमनु च्छन्दांसि च ससर्ज। तदानीं ते देवा परस्परमैकमत्या-भावद्विष्वञ्चो नानागतयो भूत्वा व्यक्रामन्विविधं देशं गताः। अथ स यज्ञोऽसुराननुसृत्य देवेभ्योऽपाक्रामत्। तं च यज्ञमनुसृत्य च्छन्दांस्यपि देवेभ्योऽ-

[[1628]]

श्रीमत्सायणाचार्यविरचितभाष्यसमेता- (३तृतीयकाणडे -  
(सोमाङ्गत्वेनाऽऽश्रावयेत्यादिमन्त्रविधिः)

पाक्रामान्। तदानीं ते देवाः परस्रमैकमत्यं प्राप्यैवं विचारितवन्तो वयं यदैश्वर्यं प्राप्य स्थिताः स्मस्तदिदं सर्वं प्राप्यासुरा एवेदानीमवस्थिता अभवन्निति विचार्य ते देवास्तथाविधं परिभवमसहमानाः प्रजापतिमुपाधावन्। अथ देवैरुपसेवितः प्रजापतिस्तान्प्रत्येवमब्रवीत्। छन्दसां वैदिकमन्त्राणां मध्ये वीर्यं सारमादाय युष्मभ्यं तत्प्रदास्यामीत्युक्त्वा तथैव कृतवान्। अथ तद्वीर्यमनु सर्वाणि छन्दांस्यसुरेभ्योऽपक्रम्य देवान्प्राप्नुवन्। तानि च्छन्दांस्यनुसृत्य यज्ञोऽप्यसुरेभ्योऽपक्रम्य देवान्प्राप्नोत्। ततो देवा विजयिनोऽभवन्नसुरास्तु पराभूताः। अथ मन्त्रान्विधत्ते —  
य एवं छन्दसामिति। यो वीर्यं वेद स स्वयमेव विजयी भवति तस्य भातृव्यः पराभवति। तस्माद्वीर्यं विदित्वा प्रयुञ्जीत। आश्रावयेत्यादिमन्त्रपञ्चकं तद्वीर्यम्। एतेषां मन्त्राणामर्था यो वै सप्तदशमित्यस्मिन्ननुवाके [ सं. का. १ प्रं. ६ अ. ११] प्रपञ्चिताः। इष्ट्यङ्गत्वेन तत्र विधीः। अत्र तु सोमाङ्गत्वेन। सोमस्येष्टिविकारत्वाभावेन चोदकात्ते मन्त्रा अप्राप्ताः। इदानीं तानेतान्मन्त्रान्प्रशंसति —  
ब्रह्मवादिन इति। कस्मै कं कस्मै कामाय प्रयोजनायाध्वर्युराश्रावणं करोतीति ब्रह्मवादिभिः पृष्टो बुद्धिमानुत्तरं ब्रूयात्। प्रजापतिनोद्धृतवीर्याणं छन्दसां पुनर्वीर्यप्रा-प्तिलाभायाध्वर्युराश्रावयतीत्युत्तरम्। स एवोत्तरवादी वीर्यं दर्शयितुमाश्रावयेत्यादिक-मनुवदति। इदानीं वीर्यवेदनं प्रशंसति —  
य एवं वेदेति। अस्मिन्यज्ञे लोकव्यवहारे वा वीर्यवेदी यकिंचिद्धेवादिकं पूजयति तत्सर्वं सवीयेरवे च्छन्दोभिः पूजितवान्भवति।  
अथैतैर्मन्त्रैर्युक्तं यज्ञं प्रशंसति —  
यदिन्द्रो वृत्रमिति। इन्द्रो वृत्रं हतवानिति यत्तदेतद्वधरूपममेध्यमयज्ञियम्। किंचायमिन्द्रो यतीनवावपत्सालावृकेभ्यः प्रायच्छदिति यत्तदपि पापरूपत्वादयज्ञियम्। अथैवं सति कस्मात्कारणादयं यज्ञ आ संस्थातोः समाप्तिपर्यन्तमैन्द्रः संपन्न इति ब्रह्मवादिन आहुः। तत्र बुद्धिमानेवमुत्तरं ब्रूते-इन्द्रस्य हि द्वै तन्वावयज्ञिया यज्ञिया च। राज्यं कुर्वती क्षत्त्रादीन्हिंसन्ती तनूरयज्ञिया।

[[1629]]

प्रपा. ३ अनु. ८ कृष्णयजुर्वेदीयतैत्तिरीयसंहिता।  
(अवभृथाङ्गहोमाद्यभिधानम्)  
सा च राजसी। यज्ञ इति यदेवेन्द्रस्यैव यज्ञिया यज्ञार्हा तनूः। सा च सात्त्विकी वक्ष्यत इति। यज्ञे हविषा पूजनीयो यज्ञाङ्गदेवतारूपः सात्त्विकविग्रह इत्यर्थः। तत्तस्मिन्यज्ञे तामेव सात्त्विकीं यज्ञार्हां तनूं यजमानाः प्रयजन्ति। यज्ञरूपतनुवदेनं प्रशंसति-य एवमिति। अत्र विनियोगसंग्रहः —  
“आश्रावयेत्यादयोऽत्र पञ्च मन्त्रा उदीरिताः।  
आश्रावणादि सोमार्थमत्र प्राक्तनमिष्टिगम”॥ इति।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठके सप्तमोऽनुवाकः॥७॥  
---------  

### ०८ 
(अथ तृतीयकाण्डे तृतीयप्रपाठकेऽष्टमोऽनुवाकः)।  
आ॒यु॒र्दा अ॑ग्ने ह॒विषो॑ जुषा॒णो घृ॒तप्र॑तीको  
घृ॒तयो॑निरेधि। घृ॒तं पी॒त्वा मधु॒ चारु॒ गव्यं॑  
पि॒तेव॑ पु॒त्रम॒भि र॑क्षतादि॒मम्। आ वृ॑श्च्यते॒  
वा ए॒तद्यज॑मानो॒ऽग्निभ्यां यदे॑नयोः शतं॒कृ-  
त्वाथा॒न्यत्रा॑वभृ॒थम॒वैत्या॑यु॒र्दा अ॑ग्ने ह॒विर्षों  
जुषा॒ण इत्य॑वभृ॒थम॑वै॒ष्यञ्जु॑हुया॒दाहु॑त्यै॒वैना  
शमयति॒ नाऽऽर्ति॒मार्छ॑ति॒ यजमानो॒ यक्तु-  
सीदम् [१ ] अप्र॑तीत्तं॒ मयि॒ येन॑ य॒मस्य॑  
व॒लिना चरा॑भि। इ॒हैव सन्नि॒रव॑दये॒ तदे॒तत्त-  
द॑ग्ने अनृ॒णो भ॑वामि। विश्व॑लोप विश्वदा॒-  
वस्य॑ त्वा॒ऽऽसञ्न्जुहोम्य॒ग्धादेकोऽहु॒तादेकः॑

[[1630]]

श्रीमत्सायणाचार्यविरचितभाष्यसमेता- (३तृतीयकाणडे –  
(अवभृथाङ्गहोमाद्यभिधानम्)

समस॒नादेकः॑। ते नः॑ कृण्वन्तु भेष॒जꣳ  
सदः॒ सहो॒ वरेण्यम्। अयं नो॒ बभ॑सो पु॒रः  
स॒ꣳ स्फानो॑ अ॒भि र॑क्षतु। गृ॒हाणा॒मस॑मर्त्यै  
ब॒हवो॑ नो गृ॒हा अस॑न्। स त्वं नः॑ [ २ ]  
न॒भ॒स॒स्प॒त॒ ऊर्जं नो धेहि भ॒द्रया॑। पुन॑र्नो  
न॒ष्टमा कृ॑धि पुन॑र्नो र॒यिमा कृ॑धि। देव  
सꣳ स्फान सहस्रपो॒षस्ये॑हिषे॒ स नो रा॒स्वा-  
ज्या॑निꣳ रा॒यस्पोषꣳ सु॒वीर्यꣳ संवत्स॒रीणा॑ꣳ  
स्व॒स्तिम्। अ॒ग्निर्वाव य॒म इ॒यं य॒मी कुसी॑दं॒  
वा ए॒तद्य॒मस्य॒ यज॑मान॒ आ द॑त्ते॒ यदोष॑धी-  
भि॒र्वेदि॑ꣳ स्तृ॒णाति॒ यदनु॑पौष्य प्रया॒याद्ग्री॑व॒-  
बद्धमेनम् [ ३ ] अ॒मुष्मि॑ल्लोँ॒के ने॑नीयेर॒न्य-  
त्कुसी॑द॒मप्र॑तीत्तं॒ मयीत्युपौ॑षती॒हैव सन्य॒मं  
कुसी॑दं निरव॒दाया॑नृ॒णः सु॑व॒र्गं लो॒कमे॑ति॒  
यदि॑ मि॒श्राम॑व॒ चरेद॒ञ्जलिना॒ सक्तू॑न्प्रदा॒व्ये॑  
जुहुयादे॒ष वा अ॒ग्निर्वैश्वान॒रो यत्प्र॑दा॒व्यः॑ स  
ए॒वैनꣳ स्वदय॒त्यह्रां॑ वि॒धान्या॑मे काष्ठ॒काया॑-  
मपू॒पं चतुः॑शरावं प॒क्त्वा प्रा॒तरे॒तेन॒ कक्ष॒मु-  
पौ॑षे॒द्यादि [ ४ ] दहति॑ पुण्य॒समं॑ भवति॒  
यदि॒ न दह॑ति पाप॒सम॑मे॒तेन॑ ह स्म॒ वा ऋ-  
षयः पु॒रा वि॒ज्ञाने॑न दीर्घस॒त्रमुप॑ यन्ति॒ यो  
वा उ॑पद्र॒ष्टार॑मुपश्रो॒तार॑मनुख्याता॒रं॑ वि॒द्वा

[[1631]]

प्रपा. ३ अनु. ८ कृष्णयजुर्वेदीयतैत्तिरीयसंहिता।  
(अवभृथाङ्गहोमाद्यभिधानम्)

न्यज॑ते॒ सम॒मुष्मिल्लो॒क इ॑ष्टापू॒र्तैन॑ गच्छते॒ऽ-  
ग्निर्वा उ॑पद्र॒ष्टा वा॒युरुप॑श्रो॒ताऽऽदि॒त्योऽनु-  
ख्या॒ता तान्य ए॒वं वि॒द्वान्यज॑ते॒ सम॒मुष्मि॑-  
ल्लो॒क इ॑ष्टापू॒र्तेन॑ गच्छ॒तेऽयं नो॒ नभ॑सा पु॒रः  
[५] इत्या॑हा॒ग्निर्वै नभ॑सा पु॒रो॑ऽग्निमे॒व त  
दा॑है॒तन्मे गोपा॒येति स त्वं नो॑ नभसस्पत॒  
इत्या॑ह वा॒युर्वै नभ॑स॒स्पति॑र्वा॒युमे॒व तदा॑है॒तन्मे॑  
गोपा॒येति॒ देव॑ सꣳ स्फा॒नेत्या॑हा॒सौ वा आ॑-  
दि॒त्यो दे॒वः स॒ꣳ स्फान॑ आदि॒त्य॒मेव तदा॑  
है॒तन्मे॑ गोपा॒येति॑ ( ६ )॥  
(कुसी॑दं॒ त्वं न॑ एनमोषे॒द्यदि॑ पु॒र आ॑दि॒त्यमे॒व तदां॒हैतन्मे॑ गोपा॒येति॑)।  
इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठकेऽष्टमोऽनुवाकः॥६॥

( अथ तृतीयाकाण्डे तृतीयप्रपाठकेऽष्टमोऽनुवाकः)।  
सोमाङ्गाश्रावणादीनां मन्त्राणां सप्तमे विधिः॥  
कल्पः- “आयुर्दा अग्ने हविषो जुषाण इत्यवभृथमैवष्यन्नाहेवनीये हुत्वा” इति। पाठस्तु —  
आयुर्दा अग्न इति। हेऽग्ने त्वमायुर्दा एधि यजमानस्याऽऽयुष्प्रदो भव। कीदृशस्त्वम्। हविषो जुषाणो हविः सेवमानो घृतप्रतीको घृतोपक्रम आधार प्रयाजादीनां घृतेन हूयमानत्वात्। घृतयोनिरवसानेऽप्यनूयाजादौ घृतमेव योनिर्ज्वालोत्पत्तिकारणे यस्यासौ घृतयोनिः। तादृशस्त्वं मधु स्वादुतमं चारु शोधितत्वेन

[[1632]]

श्रीमत्सायणाचार्यविरचितभाष्यसमेता- (३तृतीयकाणडे –  
(अवभृथाङ्गहोमाद्यभिधानम्)  
निर्मलं गव्यं घृतं पीत्वा पिता पुत्रभिवेमं यजमानमभितो रक्ष। अनेन मन्त्रेण होमं विधत्ते —  
आ वृश्चयते वा इति। एनयोराहवनीयगार्हपत्ययोर्हाविः पक्वं कृत्वाऽत्राव-मृथहविषो वारुणपुरोडाशस्य पक्वस्य होममकृत्वाऽन्यत्र जलसमीपेऽवभृथकर्मांर्थ गच्छतीति यदनेनापराधेन यजयान आवहनीयगार्हपत्याभ्यामग्नीभ्यां विच्छिन्नो भवति। अतोऽवभृथं जिगमिषुरायुर्दा अग्न इति मन्त्रेणाऽऽज्यमाहवनीये जुहुयात्। एतयैवाऽऽहुत्यैनावाहवनीयगार्हपत्यौ शान्तौ करोति। तयोः शान्तयोः सतोर्यजमान आर्तिं न प्राप्नोति। कल्पः — “आहवनीयादुल्मुकमादाय वेदिमुपौषति युक्तुसीदमप्रतत्तिमिति” इति।  
अवभृथोदयनीयानूबन्ध्याख्येभ्य कर्मभ्य ऊर्ध्यमयं वेदिदाहः। मन्त्रपाठस्तु —  
यत्कुसीदमिति। यत्कुसीदमृणमप्रतीत्तमनर्पितं मयि वर्तते, येन यमस्य बीलनोत्तमर्णस्य बलिः प्रत्यर्पणीयमृणं येनाहमृणेन युक्त इदानीं वर्ते तदेतदृणमिहैव सन्नस्मिन्नेव जन्मनि यज्ञदेशे वर्तमानो निरवदये निःशेषेणापाकरोमि। तत्तेनैव कारणेन हेऽग्ने यमरूपादुत्तमर्णादहमनृणो भवामि।  
कल्पः — “यदि मिश्रभिव चरेदञ्जलिना सक्तून्प्रदाव्ये चुहुयाद्विश्वलोप विश्वदावस्य त्वेति” इति।  
अस्मिन्पक्षे यदङ्गं संकीर्णमिव यजमानोऽनुतिष्ठेत्तस्य सांकर्यस्य परिहाराय वेदिदाहके दावाग्नौ सक्तूनञ्जलिना चुहुयात्। मन्त्रपाठस्तु —  
विश्वलोप इति। हे विश्वलोप सर्वस्य पापस्य विनाशक हे सक्त्वञ्जले विश्वदावस्य कृत्स्नपापदहनाय प्रवृत्तस्य दावाग्नेरासन्नास्ये त्वां जुहोभि। अनेन होमेन संतुष्टा अग्नयस्त्र्यस्तेष्वेकोऽग्धं हौमेनाऽऽगतमत्तीत्यग्धात्। अहुतं होम रहितमत्तीत्यहुतात्तादृश एकः। समसनं समस्तमप्यत्तीति समसनात्तादृश एकः। ते त्रयोऽप्यग्नयोऽस्माकं भेषजं कृण्वन्तु। क्षुधः परिहारं कुर्वन्तु। तथा सदो निवासस्थानं कुर्वन्तु। सहो बलं कुर्वन्तु. वरेण्यं वरणीयं धनादिकं श्रेष्ठं कुर्वन्तु।  
कल्पः — “अयं नो नमसा पुर इत्येतर्यथाब्राह्मणमुपस्थाय” इति।

[[1633]]

प्रपा. ३ अनु. ८ कृष्णयजुर्वेदीयतैत्तिरीयसंहिता।  
(अवभृथाङ्गहोमाद्यभिधानम्)  
प्रथममन्त्रपाठस्तु —  
अयं नो नभसेति। अयमग्निः पुरो वर्तप्रागो नभसा संस्फानस्तेजसा वर्धमानो नोऽस्मानभिरक्षतु। किमर्थं गृहाणामसमर्त्यै समर्तिः सम्बग्विनाशस्तद्राहित्यर्थम्। ततोऽग्निरक्षणान्नोस्माकं बहवो गृहा असन्सन्तु। द्वितीयमन्त्रपाठस्तु —  
स त्वं नो नमस इति। नभसस्पत आकाशस्य पालक हे वायो स त्वं नोऽस्मभ्यं भद्रयाऽनुग्रहरूपया वाचोर्जं धेहि अन्नादिरसं प्रयच्छ। किंचास्माकं नष्टमन्नादिरसं पुनराकृधि आनीय देहि। पुनरप्यस्मभ्यं रयिमपेक्षितं धनमानीय देहि। तृतीयमन्त्रपाठस्तु —  
देवेति। हे संस्फान सम्यगभिवृद्धियुक्ताऽऽदित्य देव त्वं सहस्रपोषस्य सहस्रसंख्याकधनपश्वादिपुष्टेरिशिषे प्रभुर्भवति। स त्वं नाऽस्मभ्यं रास्व देहि। किं किमिति तदुच्यते अज्यानिमक्षीणात्वं दारिद्र्याभावं रायस्पोषं रायस्पोषं धनपुष्ठिं सुवीर्यं शोभनापत्यं संवत्सरीणां तत्तत्संवत्सरसंबद्धां स्वरितमनिष्टनाशरूपां संपदं च। अथ वेदिदाहं विधातुं प्रस्तौति —  
अग्निर्वावेति। यमस्य बलिना चरामीत्मस्मिन्मन्त्रेऽभिधीयमानो यमोऽग्निरेव। तस्य हे साधारत्वेन नियतत्वात्। इयं वेदिरूपा भूमिर्यमी। यजमानो वेदिमधग्ध्वा भूमेर्निर्गत्य प्रयाणं कुर्यात्तदानीं यमस्य भृत्या गले रज्ज्वा बद्धमेनं यजमानं स्वर्ग लोकं भृशं नययुः। इदानीं दाहं विधत्ते —  
यत्कुसीदमिति। उपोषति दहेदित्यर्थः। इहैवास्मिन्नेव जन्मनि यज्ञप्रदेश एवावस्थितः सन्यमं प्रति विद्यमानं कुसीदमृण निःशेषमनेन दाहेनापाकृत्यानन्तरमृणरहितः स्वर्गं प्राप्नोतीति। विश्वलापेतिमन्त्रेण होमं विधत्ते —  
यदि मिश्रमिवेति। यद्युङ्गजात संकीर्णमेव यजमानोऽनुतिष्ठेत्तस्य सांकर्यस्य परिहाराय वेदिदाहके दावाग्नौ सक्तूनञ्जलिना जुहुयात्। एष एवाग्निर्वैश्वानरः सर्वपुरुषसंबद्धः सर्वपुरुषापेक्षितव्यवहाराय पर्याप्तत्वात्। स एवाग्निः सक्तुहोमेन तुष्टो मिश्राजारिणमेनं यजमानं स्वदयति स्वादू करोति। मिश्रणदोषरहितं करोतीत्यर्थः। अत वेदिदाहप्रसङ्गेन बुद्धिस्थमन्यदपि किंचिद्दाहरूपं कर्मान्तरं विधत्ते —

[[1634]]

श्रीमत्सायणाचार्यविरचितभाष्यसमेता- (३तृतीयकाणडे –  
(अवभृथाङ्गहोमाद्यभिधानम्)

अहनां विधान्यामिति। एकाष्टका नाम माघकृष्णाष्टमी। सा चाह्नां विधानी प्रतिपदादितिथीनां प्रवर्तयित्री। संवत्सरनामकस्य पुरुषस्य पत्नीत्वात्। अत एवान्यत्र श्रुयते — “एषा वै संवत्सरस्य पत्नी यदेकाष्टका” इति। अथवा गवामयने संवत्सरसत्रे यान्यहान्यनुष्ठेयानि कर्माणि तेषामियं प्रवर्तयित्री। तदारम्भकालत्वात्। अत एवान्यत्र श्रुयते — “संवत्सराय श्रीक्षिष्यमाणा एकाष्टकायां दीक्षेरन्” इति। द्विपस्थः शरावः। तथाविधशरावचर्तुष्टयपरिमित द्रव्यनिर्मितमपूपमेकाष्टकायं पक्त्वा तेनात्यन्तमुष्णेनापूपेन परेद्युः प्रातररण्ये कक्षं दहेत्। अपूपस्योपर्युमुल्कं प्रक्षिप्य तस्योपरि जीर्णतृणं प्रक्षिपेत्। तदेतत्सर्वं कक्षमध्ये कर्तव्यम्। तथा कृते सति यद्ययमपूपाग्निः कृन्स्नं कक्षं दहति तदानीं यत्कार्यमुद्दिश्येदं दहनं कृतं तत्कार्यं पुण्यसमं भवति। सम्यक्पारं गच्छतत्तिर्थः। अदाहे तु पापसमं तत्कार्यं विनश्यात।  
कक्षदहनेन यदेतदभिवृद्धिज्ञानं तदेतद्गवामयनादिप्रौढकर्मारम्भे परीक्षणीयमि त्येतद्दर्शयति —  
एतेन हेति। एतेन कक्षदाहरूपेण निर्विघ्नसंपूर्तिज्ञानेन निश्चित्य दीर्घं संवत्सर-सत्रादिकं प्रौढं कर्म पूर्वे महर्षयः प्रारम्भन्ते।  
अथायं नो नभसेत्याद्युपस्तानमन्त्रत्रयं व्याख्यातुं प्रस्तौति —  
यो वा उपद्रष्टारमिति। इष्टं श्रोतं कर्म पूर्तं स्मार्तं कर्म। तदुभयफलेन स्वर्गलोके संगच्छते। कोऽसौ योऽग्न्यादीनामुपद्रष्ट्रादिरूपतां ज्ञात्वा यजते तस्येयमिष्टापूर्तफल-संमतिः। अथ मन्त्रान्व्याचष्टे —  
अयं नो नभसेति। पुरोदेशे नभसा ज्वालया युक्तोऽग्निर्दृश्यतेऽतोऽग्निंर्नभसा पुर इतिशब्दाभ्यां विवक्ष्यते। तादृशमग्निमेव प्रत्युपस्थाता मदीयमेतत्कर्मफलं गापायेति प्रार्थितवान्भवति। नभसि संचारेण तत्पालकत्वाद्वायुरेव नभस स्पतिः। रस्मिभिः सर्वत्राभिवर्धमानत्वादादित्य एव देवः संस्फातः अत्राऽऽयुर्दा इति मन्त्र उरुꣳ हि राजेत्यस्मादनुवाकात्पूर्वं द्रष्टव्यः। यत्कुसीदमित्यादिमन्त्रास्तु तस्मार्द्ध्वं द्रष्टव्याः। अत्र विनियोगसंग्रहः-  
आयुस्त्ववभृथप्रेप्सोर्होम आहवनीयके।  
यत्कु वेदिं दहेत्तत्र विश्व सक्त्वाहुतिर्भवेत्॥  
अयं त्रिभिरुपस्थानं षण्मन्त्रा अष्टमे स्थिताः॥

[[1635]]

प्रपा. २ अनु. ११ कृष्णयजुर्वेदीयतैत्तिरीयसंहिता।  
(वृषालम्भाख्यकर्माभिधानम्)  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठकेऽष्टमोऽनुवाकः॥८॥  
-------------  

### ०९ 
(अथ तृतीयकाण्डे तृतीयप्रपाठके नवमोऽनुवाकः)।  
ए॒तं युवा॑नं॒ परि॑ वो ददामि॒ तेन॒ क्रीड॑न्ती-  
श्चरत प्रि॒येण॑। मा नः॑ शाप्त ज॒नुषा॑ सुभा-  
गा रा॒यस्पोषे॑ण॒ समि॒पा म॑देम। नमो म  
हि॒म्न उ॒त चक्षु॑षे ते॒ मरु॑तां पित॒स्तद॒हं गृ॑-  
णामि। अनु॑ अन्यस्व सु॒यजा॑ यजाम॒ जुष्ठं॑  
दे॒वाना॑मि॒दम॑स्तु हव्यम्। दे॒वाना॑मे॒ष उ॑प-  
ना॒ह आ॑सीद॒पां गर्भ॒ ओष॑धीषु॒ न्य॑क्तः।  
सोम॑स्य द्र॒प्सम॑वृणीत पू॒षा [ १ ] बृ॒हन्नाद्रि॑-  
रभव॒त्तदे॑षाम्। पि॒ता व॒त्सानां॒ पति॑रघ्नि॒या-  
ना॒मथो॑ पि॒ता म॑ह॒तां गर्ग॑राणाम्। वा॒त्सो  
ज॒रायु॑ प्रति॒धुक्पी॒यूष॑ आ॒मिक्षा॒ मस्तु॑ घृ॒त-  
म॑स्य॒ रेतः॑। त्वां गार्वो॑ऽवृणत रा॒ज्या॒य  
त्वाꣳ ह॑वन्त म॒रुतः॑ स्व॒र्काः। वर्ष्मन्क्ष॒त्रास्य॑  
क॒कुभि॑ शश्रिया॒णस्ततो न उ॒ग्रो वि भ॑जा॒  
वसू॑नि। व्यृ॑द्धेन॒ वा ए॒ष प॒शुना॑ यजते॒ य-  
स्यै॒तानि न क्रि॒यन्त॑ एष ह॒ त्वैसमृद्धेन य  
जते॒ यस्यै॒तानि॑ क्रि॒यन्ते॑ [ २ ]।

(पू॒षा क्रि॒यन्त॑ ए॒षो॑ऽष्टौ च॑)।

[[1636]]

श्रीमत्सायणाचार्यविरचितभाष्यसमेता- (३तृतीयकाण्डे –  
(वृषालम्भाख्यकर्माभिधानम्)

इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके नवमोऽनुवाकः॥९॥  
(अथ तृतीयकाण्डे तृतीयप्रपाठके नवमोऽनुवाकः)।  
अष्टमे वेदिदाहोऽयं प्राधान्येत प्रपञ्चितः।  
अथ नवमे वृषालम्भाख्यं किंचित्कर्माभिधीयते।  
कल्पः- “वृषभे गोषु जीर्णे यूनः कर्णभाजपेत्पिशङ्गरूपस्तन्नस्तुरीपमित्ये ताभ्यामथैनं गोष्वपि सृजत्येतं यवानमिति” इति।  
पिशङ्गरूपस्तन्नस्तुरीषमित्येतौ नात्रत्यौ। एतं युवानमित्यत्रत्यः। तत्पाठस्तु —  
एतं युवासमिति। हे गावो वो युष्मभ्यमेतं युवानं वृषभमहं परिददामितेन प्रियेण सह क्रीडन्तीश्चरत। नोऽस्मान्मा शाप्त। यतो यूयं जनुषा सुभागा जन्मनेव सुष्ठु भागवत्यस्ततोऽस्माकं शापो भवतीमिर्न कार्यः। किंतु तरुणं दत्तवानित्यनुग्रहः कार्यः। युष्माकं प्रसादाद्वयं धनपुष्ट्याऽन्नेन च संभवेम सम्यग्यथा भवति तथा ह्रष्टाः संभवेम॥  
कल्पः — “अथ जीर्णमालभते प्राजापत्यमैन्द्रं त्वाष्ट्रं वा नमो महिम्न इति उपाकरणेऽनुवर्तयते तृतीयया वषां जुहोति चतुर्थ्या हविः पञ्चम्या सौविष्टकृतम्” इति।  
एतं युवानमित्युनुवाकादिमपेक्ष्य तृतीयादिव्यवहारः। तत्रोपाकरणमन्त्र पाठस्तु —  
नमो महिम्न इति। हे मरुतां पितर्देवानां जनक प्रजापते त्वदीयाय सृष्ट्यादिरूपाय महिम्ने नमः। उतापि च चक्षुषे दृष्टिरूपाय सर्वगोचरज्ञानाय त्वदीयाम नमः। तन्मदीयं विविक्षितमहं गृणामि तुभ्यं ब्रवीमि। तच्च यदुक्तं त्वमनुमन्यस्व। सुयजा शोभनेन यज्ञसाधनेन वृषभेण वयं यज्जाम। इदं वृषभरूपं हव्यं देवानां जुष्टं प्रियमस्तु। वपाहोममन्त्रपाठस्तु —  
देवानामेष इति। एष वृषभो देवानामुपनाहो बन्धनहेतुरासीत्। दाम्ना

[[1637]]

प्रपा. २ अनु. ९ कृष्णयजुर्वेदीयतैत्तिरीयसंहिता।  
(वृषालम्भाख्यकर्माभिधानम्)  
वलीवर्दा इवास्मिन्वृषभे देवाः प्रीत्यतिशयेन सक्ता इत्यर्थः। स च वृषभो हुतः सन्मेधोष्वपां संबन्धी गर्भो भृत्वा पुनरोषधीषु न्यक्तो वृष्टिरूपेणाधोमुखः पतितः। सोऽयं जलरूपो गर्भः कथं संपन्न इति तदुच्यते पूषा सोमस्य द्रप्समवृणीताऽऽदित्यः सलिलात्मनश्चन्द्रस्य द्रप्सं रश्मिभिर्गृहीतवान्। तञ्च द्रप्सरूपं जलमेषां रश्मीनां संबन्धि बृहन्प्रौढोऽद्रिः पर्वतसदृशो मेघोऽभवत्। देवानां प्रिय एष वृषभ आहुतिरूपेण वन्हौ हुत आदित्यं प्राप्य रश्मिरूपेण चन्द्रसंबन्धि जलं भूमौ वर्तमानं गृहीत्वा मेघरूपतामवलम्ब्य मेधोदरे जलरूपो गर्भो भूत्वा वृष्टिरूपेणौषधीष्वधः पतित इत्यर्थः। अनेनाग्रौ प्रास्ताऽऽहुतिः सम्यगित्यादिश्रुत्यर्थः संगृहातो भवति। हृदयाद्यङ्गहोममन्त्रपाठस्तु —  
पिता वत्सानामिति। ये यवां वत्सास्तेपामयं वृषभः पिताऽघ्नियानां गवां पतिर्न केवलमिदानींतनानां बालनां पिताऽथो अपि च महतां गर्गराणां पिता। गम्भीरध्वनियुक्ता बहवो वृषभा गर्गरास्ते च शरीरवृद्ध्या महान्तः। पूर्वं ब्रह्माग्रपादानां महान्तो वृषभाः संयतास्तेषामप्ययं पिता। किंच गवामुदरे गर्भरूपो ये वत्सो यच्च जरायुरूपं गर्भाधिकरणं यच्च प्रतिधुग्दोहनपात्रस्थं दुग्धं यच्च पीयूष ऊधस्थममृतसमानं क्षीरं या चाऽऽमिक्षा रन्धनेन निष्पन्ना यच्च मस्तु नवनीतं यदपि पक्वं घतं तत्सर्वमस्य वृषभस्य रेत एतदीयप्तारभूतरसपरिणामरूपम्। एवं भहाभागो वृषभो देवांस्तर्पयत्वित्यभिप्रायः। सौविष्टकृतमन्त्रपाठस्तु---  
त्वं गावोऽवृणतेति। हे वृषभ गावः सर्वास्त्वां राज्ययायवृणतास्माकमय राजा भवत्विति वृतवत्यः। स्वर्काः सुष्ठुवर्चनीया मरुतो देवास्त्वा हवन्त त्वामेव हविःस्वरूपमाह्वयन्ति। क्षत्त्रस्यः क्षत्त्रियजातेः ककुभि ककुत्समाने प्रधानते वर्ष्मञ्शरीर शिश्रियाण आश्रित्य बलरूपेणावस्थितः क्षत्त्रियजातो प्रधानभूते राजविग्रहे त्वमेव बलरूपेणावस्थितोऽसि। यथा वृषभस्य सर्वेषु पशुषु बलाधिक्यमेवं राजविग्रहस्य सर्वनियमाकत्वं दृश्यत इति राजाविग्रहेऽयं वृषभः स्थित इत्युपचर्यते। ततो राजसदृशस्त्वमुग्रो भूत्वा नोऽस्मदर्थं शत्रूणां वसूनि तेभ्यो विभज। एतं युवानमित्यादिभिर्मन्त्रैः साध्यानि यानि कर्माणि तानि विवत्ते —

[[1638]]

प्रपा. २ अनु. ११ कृष्णयजुर्वेदीयतैत्तिरीयसंहिता।  
(पशुप्रायश्चित्तविशेषाभिधानम्)  
व्यृद्धेन वा इति। यस्य यजमानस्येतान्यङ्गानि क्रियन्त एष यजमानः सर्वाङ्गसमृद्धेन पशुना यागं करोति। अत्र विनियोगसंग्रहः —  
गोयूथे जीर्णवृषभस्याऽऽलम्भं यदि वाञ्छति।  
तदा युवानं वृषभं तत्रैतमिति योजयेत्॥  
नमो जीर्णमुपाकुर्याद्देवानां तद्वपाहुतिः।  
पिताऽङ्गहोमस्त्वां गावः स्विष्टकृत्पञ्च वर्णिताः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठके नवमोऽनुवाकः॥९॥  
-----------  

### १० 
(अथ तृतीयकाण्डे तृतीयप्रपाठके दशमोऽनुवाकः)

सूर्यो॑ दे॒वो दि॑वि॒षद्भ्यो॑ धा॒ता क्ष॒त्त्राय॑  
वा॒युः प्र॒जाभ्यः॑। बृ॒हस्पति॑स्त्वा प्रजाप॑तये॒  
ज्योति॑ष्मतीं जुहोतु। यस्या॑स्ते॒ हरि॑तो॒ ग-  
र्भो॑ऽथो॒ योनि॑र्हि॒रण्ययी॑। अङ्गा॒न्यह्रु॑ता॒  
यस्यै॒ तां देवः सम॑जीगमम्। आ वर्तन वर्त॒य नि  
नि॑वर्तन वर्त॒येन्द्र॑ नर्दबुद। भूम्या॒श्चत॑स्र प्र॒  
दिश॒स्ताभि॒रा व॑र्तया॒ पु॑नः। वि ते भिनद्मि  
तक॒रीं वि योनिं॒ वि ग॑वी॒न्यौ। वि (१)  
मा॒तरं॑ च पु॒त्रं॑ च॒ वि गर्भं च ज॒रायु॑ च।  
ब॒हिस्ते अस्तु॒ बालिति॑। उ॒रु॒द्र॒म्सो वि॒श्व-  
रू॑प॒ इन्दुः॒ पव॑मानो॒ धीर॑ आनञ्ज॒ गर्भम्।  
एक॑पदी द्वि॒पदी॑ त्रि॒पदी॒ चतु॑ष्पदी॒ पञ्च॑पदी॒

[[1639]]

षट्प॑दी स॒प्तप॑द्यष्ठाप॑दी॒ भुव॒नाऽनु॑ प्रथता॒ꣳ  
स्वाहा॑। म॒ही द्यौः पृ॑थि॒वी च॑ न इ॒मं य॒ज्ञं  
मि॑मिक्षएम्। पि॒पृ॒तां नो॒ भरी॑मभिः [ २ ]॥  
(ग॒यी॒न्यौ॑ वि चतु॑श्वत्वारिꣳ शञ्च)।

इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके दशमोऽनुवाकः॥१०॥

( अथ तृतीयकाण्डे तृतीयप्रपाठके दशमोऽनुवाकः)।  
नवमे जीर्णवृषभालम्भ उक्तोऽनुवाकके।  
अथ दशगे पशुप्रायश्चित्तविशेष उच्यते।  
कल्पः — “यद्यष्टापदीत्यनुवृध्येत धाता रातिः सूर्यो देव इत्याहुती हुत्वा” इति। यद्यतिरात्रादिषु पशुविकृतिभूतायां छाग्यां संज्ञप्तायोमियगव्टापदी गर्भिणीत बुध्येत तदा द्वे आहुती जुहुयात्। पाठस्तु —  
सूर्यो देव इति। सूर्यो देवो द्विविषदामभिवृद्ध्यर्थं धाता देवः क्षत्त्राव तदभिवृद्ध्यर्थं वायुः प्रजाभिवृद्ध्यर्थ बृहस्पतिः प्रजापतिप्राप्त्यर्थं ज्योतिष्मतीं त्वां जुहोतु।  
कल्पः- “अथैनामभिमन्त्रयते यस्यास्त इति”। पाठस्तु —  
यस्यास्त इति। यस्यास्ते हरितो हृतसारो हरितवर्णो वा गर्भः, योनिहिरण्मयी हृतसारा हरितवर्णा वा, यस्यै यस्या अङ्गान्यह्रुताऽपिहिता (कुटिलानि) तामिमां देवैः संगतां करोमि। कल्पः — “आ वर्तन वर्तयेति प्रदक्षिणं गर्भमावृत्य’ इति। पाठस्तु —  
आ वर्तनेति। वर्तन गर्भस्य प्रवर्तकं हे देव गर्भमावर्तय। हे निवर्तन गर्भस्य निर्गमकृद्देव गर्भं निवर्तय निर्गतं कुत। हे इन्द्रेश्वर नर्दबुद गर्भस्य शब्दयितर्निशामकपूर्वन्विन (?) भूम्यो याश्चतस्रः प्रकृष्टा दिशस्ताभिः पुनर्गर्भमावर्तय तद्व्याप्तं कुर्वित्यर्थः।

[[1640]]

कल्पः “वि ते भिनद्मीति गर्भमाच्छिनत्ति” इति। पाठस्तु-वि ते मिनद्माति।  
हे वशे ते तव तकरीं विभिनाद्मे विच्छिन्नद्मि योनिं च विभिनद्मि। गवान्यौ वृषणस्थानीयो योन्यन्तर्ग गतिविशेषनिमित्तभूतौ प्रवर्तकौ मातरं पुत्रं गर्भं जरायु च विभिनद्मि विश्लेषयामि। कल्पः- “बहिस्ते अस्तु बालित्यन्तरी सक्थिनी गर्भं नरस्य” इति। पाठस्तु —  
बहिस्त इति। हे (ते) बाल्वालहेतुप्राणत्तिरूप आत्मा बहिः सर्वं व्याप्यास्त्विति विभिनद्मीति पूर्वत्र हेतुः। कल्पः — “उरुद्रप्सो विश्वरूप इन्दुरिति गर्भरसाय पात्रमुपोहति” इति। पाठस्तु —  
उरुद्रप्म इति। उरुद्रप्सो बहुसारावयवो विश्वरूपो नानारूप इन्दुः शुक्रपवमानः शुद्धरूपो धीरः स्थिरः। ईदृशो यः प्रजापशुरूपोऽवयवसंवात आनञ्ज गच्छतु गर्भं जननान्तरमित्यर्थः। कल्पः- “एकपदी द्विपदीति पुरस्तात्स्विष्टकृतो जुहोति” इति। आज्यमित्यर्थः। पाठस्तु —  
एकपदीति। एषा वशैकपद्यादिरूपा भुवनानि भूतजातान्यनुक्रमेण प्रथताम्। कल्पः — “गर्भं पुरोडाशं चोत्तरेण गार्हपत्यस्य शामित्रस्य वा शीर्तं भस्मन्युषोष्य मही द्यौरिति शीतेन भस्मनाऽभिसमू (मु) ह्य” इति। पाठस्तु —  
मही द्यौरिति। महती द्यौः पृथिवी चेमं नो यज्ञं मिमिक्षतामासिञ्चतः नोऽस्मांश्च भरीमभिर्भरणप्रकरैः पिपृतां पालयताम्। अत्र विनियोगसंग्रहः —

सूर्यो हुत्वाऽऽज्वं गर्भिण्या यस्या इत्यनुमन्त्रणम्।  
आवर्त गर्भमावृत्य वि ते गर्भं छिनत्ति हि॥  
बहिर्गर्भं निरस्योर्वोरन्तरा वी (रोर्वि) ति भाजनम्।  
एकहोमो मही भस्माच्छादनं गर्भडाशयोः॥  
अनुवाके तु दशमे मन्त्रा अष्टावुदीरिता॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठके दशमोऽनुवाकः॥१०॥

[[1641]]

### ११ 
(अथ तृतीयकाण्डे तृतीयप्रपाठके एकादशोऽनुवाकः)।  
इ॒दं वा॑मा॒स्ये॑ ह॒विः प्रि॒यमि॑न्द्राबृहस्पती।  
उ॒क्थं मद॑श्च शस्यते। अ॒यं वां॒ परि॑ पि-  
च्यते॒ सोम॑ इन्द्राबृहस्पती। चारु॒र्मदा॑य  
पी॒तये॑। अ॒स्मे इन्द्राबृहस्पती र॒यिं ध॑त्तꣳ  
शत॒ग्विन॑म्। अश्वा॑न्तꣳ सह॒स्रिण॑म्। बृह॒-  
स्पति॑र्नः॒ परि॑ पातु प॒श्चा॑दु॒त्तोत्त॑रस्मा॒दध॑-  
रादघा॒योः। इन्द्रः॑ पु॒रस्ता॑दु॒त म॑ध्य॒तो नः॒  
सखा॒ सखि॑भ्यो॒ वरि॑वः कृणोतु। वि ते॒  
विष्व॒ग्वात॑जूतासो अग्ने॒ भामा॑सः (१)  
शु॒चे॒ शुच॑यश्चरन्ति। तु॒वि॒म्र॒क्षासो॑ दि॒व्या  
नव॑ग्वा॒ वना॑ वनन्ति धृष॒ता रुजन्तः॑। त्वा-  
म॑ग्ने॒ मानु॑षीरीडते॒ विशो होत्रा॒वि॒दं विवि॑-  
चिꣳ रत्न॒धात॑मम्। गुहा॒ सन्त॑ꣳ सुभग  
विश्वद॑र्शतं तुविष्म॒णसꣳ सु॒यजं॑ घृत॒श्रिय॑म्।  
धा॒ता द॑दातु नो र॒यिमीशा॑नो॒ जग॑त॒स्पतिः॑।  
स नः॑ पू॒र्णेन॑ वावनत्। धा॒ता प्र॒जाया॑ उ॒त-  
रा॒य ई॑शे धा॒तेदं विश्वं॒ भुव॑नं जजान। धा॒ता  
पु॒त्रं यज॑मानाय॒ दाता॑ [ २ ] तस्मा॑ उ  
ह॒व्यं घृ॒तव॑द्विधेम। धा॒ता द॑दातु नो र॒यिं  
प्राचीं॑ जी॒वातु॒मक्षि॑ताम्। व॒यं दे॒वस्य॑ धी-  
महि सुम॒तिꣳ स॒त्यरा॑धसः। धा॒ता द॑दातु

[[1642]]

दा॒शुषे॒ वसू॑नि प्र॒जाका॑माय मी॒ढुषे॑ दुरो॒णे।  
तस्मै दे॒वा अ॒मृताः॒ सं व्य॑यन्तां॒ विश्वे दे॒-  
वासो॒ अदि॑तिः स॒जोषाः॑। अनु॑ नो॒ऽद्यानु॑-  
मतिर्य॒ज्ञं दे॒वेपु मन्यताम्। अ॒ग्निच॑ हव्य॒-  
वाह॑नो॒ भव॑तां दा॒शुषे॒ मयः॑। अन्विद॑नुमते॒  
त्वम् (३) मन्या॑सै॒ शं च॑ नः कृधि।  
क्रत्वे॒ दक्षा॑य नो हिनु॒ प्र ण॒ आयू॑ꣳषि ता-  
रिषः। अनु॑ मन्यतामनु॒मन्य॑माना प्र॒जाव॑-  
न्तꣳ र॒यिमक्षीय॑माणम्। त॒स्यै॑ व॒यꣳ हेड॑-  
सि॒ माऽपि॑ भूम॒ सा नो॑ दे॒वी सु॒हवा॒ शर्म॑  
यच्छतु। यस्या॑मि॒दं प्र॒दिशि॒ यद्वि॒रोच॒तेऽ-  
नु॑मतिं॒ प्रति॑ भूषन्त्या॒यवः॑। यस्या॑ उ॒पस्थ॑  
उ॒र्व॑न्तरि॑क्षꣳ सा नो॑ दे॒वी सु॒हवा॒ शर्मं॑ यः  
च्छतु [४ ] रा॒काम॒हꣳ सु॒हवाꣳ सुष्टु॒ती  
हुवे शृ॒णोतु॑ नः सु॒भगा॒ बोध॑तु॒ त्मना॑। सी-  
व्य॒त्वपः॑ सृ॒च्याऽच्छिद्यमानया॒ ददा॑तु वी॒रꣳ  
श॒तदा॑यमु॒क्थ्य॑म्। यास्ते राके सु॒ तयः॑  
मु॒पेश॑सो॒ यामि॒र्ददा॑सि दा॒शुषे वसू॑नि। ता  
भि॑र्नो अ॒द्य सु॒मना॑ उ॒पागा॑हि सहस्रपो॒षꣳ  
सु॑भगे॒ ररा॑णा। सिनी॑वालि॒ या सुपा॒णिः।  
कु॒हूम॒हꣳ सु॒भगां॑ विद्म॒नाप॑सम॒स्मिन्य॒ज्ञे सु॒-

[[1643]]

हवां॑ जोहवीमि। सा नो ददातु॒ श्रव॑णं पि-  
तृ॒णां तन्या॑स्ते देवि ह॒विषा॑ विधेम। कु॒हू॒  
र्देवानाम॒मृ॑तस्य॒ पत्नी॒ हव्या॑ नो अ॒स्य ह॒  
विषश्चिकेतु। सं दा॒शुषे कि॒रतु॒ भूरि॑ वा॒-  
मꣳ रा॒यस्पोषं॑ चिकि॒तुषे॑ दधातु [ ५ ]॥  
(भामा॑सो॒ दाता॒ त्वम॒न्तरि॑क्ष॒ꣳ सा नो॑ दे॒वी सु॒हवा॒ शर्म॑ यच्छतु॒  
श्रव॑णं॒ चतु॑र्विꣳशतिश्च)।

इति कृष्णयजुर्वेदीयतैत्तिरीयसंहितायां तृतीयाष्टके  
तृतीयप्रपाठके एकादशोऽनुवाकः॥११॥  
अग्ने तेजस्विन्वायुर्वस॑व ए॒तद्वा अ॒पां ना॑म॒धेयं॑ वा॒युर॑सि दे॒वा वै  
यद्य॒ज्ञेन॑ प्र॒जाप॑तिर्देवासु॒राना॑यु॒र्दा ए॒तं युवा॑न॒ꣳ सूर्यो दे॒व इ॒दं वा॒मेका॑दश॥११॥  
अग्ने॑ तेजस्विन्वा॒युर॑सि॒ छन्द॑सां वी॒य मा॒तरं॑ च॒ षट्त्रिꣳशत् ॥३६॥  
हरिः॑ ॐ।

इति कृष्णयजुर्वेदीयतैत्तिरीयसंहितायां तृतीयाष्टके  
तृतीयः प्रपाठकः॥३॥  
( अथ तृतीयकाण्डे तृतीयप्रपाठके एकादशोऽनुवाकः)।  
दशमे पाशुकं गर्भप्रायश्चित्तमुदीरितम्।  
अथैकादश याज्या पुरोनुवाक्या स्तत्रैन्द्राबार्हस्पत्यपुरोनुवाक्या-इदं वामास्य इति यं कामयेत राज यमनपोब्धो जायेतेति चरौ। पाठस्तु —  
इदं वामास्य इति। हे इन्द्राब्रृहस्पती इदं हविर्वामास्ये प्रियमस्तु हुयते

[[1644]]

वा। उक्थं शस्त्रं मदो हर्षहेतुः प्रतिगरश्च शस्यते युवामे (वां प्र) तत्यिर्थः तत्रैव याज्या —  
अयं वा परीति। अयं हवीरूपः सोमो वां परिविच्यते युवाभ्यामर्थे परित्यज्यते। हे इन्द्राब्रृहस्पती चारुरयं वां युतयोः पीतये मदाय च परिषिच्यते। तत्रैव विकल्पिता पुरोनुवाक्या —  
अस्मे इति। हे इन्द्राब्रृहस्पती युवामस्मभ्यं शतग्विनमश्वावान्तं सहस्रिणं च रयिं धत्तम्। तत्रैव याज्या —  
बृहस्पतिर्न इति। बृहस्पर्तिर्नोऽस्मान्पश्चादुतापि चोत्तरस्मादधराच्चाधायोर्हि-सकात्पातु। इन्द्रश्च पुरस्तादुप मध्यतो नः पातु। सखा सखिभ्योऽस्मभ्यं सस्वा बृहस्पतिरिन्द्रश्च वरिवः सुखं कृणोतु। यस्याऽऽहिताग्नेरन्पैरन्यरैग्निभिरग्नयः सꣳसृज्यन्त इत्यत्र विविचीष्टौ पुरोनूवाक्या —  
वि ते विश्वगिति। हेऽग्ने शुचे ते शुचयो दीप्तयो विष्वक्सर्वतो विचरन्ति। कीदृशो वातजूतासो वायुना प्रेरिता भामासोऽन्याग्निमिश्रणेन क्रोधनशीलास्तुविभ्रक्षासो बहूनां शोधका दिव्या द्युलोकस्थानार्हा नवग्बा नूतनगतयो नित्याभिनवा इत्यर्थः। धृषता रुजन्तो धर्षणेन बलात्कारेण वैगुण्यभङ्गं कुर्वन्तः। तथाविधा दीप्तिविशेषा वनाऽस्मदीयानि वननीयानि हवींषि वनन्ति संभजन्ताम्। तत्रैव याज्यामाह —  
त्वामग्ने मानुषीरिति। हे सभग सौभाग्ययुक्ताग्ने मानुषीर्विशो मनुष्यरूपाः प्रजास्त्वामीडते स्तुवन्ति। क्रीदृशं त्वां होत्राविदं होमविशेषाभिज्ञं विविचिं  
मिश्रितानामग्नीनां विवेचकं रत्नधातमं रत्नमण्यादिनां धनानामतिशयेन संपादकं गुहा गोप्येषु मन्त्रेषु स्थानेषु वा सन्तं वर्तमानं विश्वस्य प्रदर्शयितारं तुविष्मणसं संप्रवृद्धमनस्कं सुयजं सुष्ठु यष्टुं सक्यं घृतश्रियं घृतसेविनम्।  
अथ देविकाख्यानां हविषां याज्यानुवाक्या उच्यन्ते। तानि हवींषि देविका निर्वप्रेत्प्रजाकाम इत्यादो विहितानि। तेषां स्वरूपं तत्रैवाऽऽम्नातम् — ‘घात्रे पुरोडाशं द्वादशकपालं निर्वपत्यनुमत्यै चरुꣳराकायै चरुꣳसिनविल्यै चरुं कुह्वै चरुम्” इति।

[[1645]]

तत्र प्रथमे हविषि पुरोनुवाक्यामाह —  
धाता दादत्विति। धाता विश्वस्य धारयिता जगतस्पतिर्जगतः पालक-ईशानः परमेश्वरो नोऽस्मभ्यं रयिं धनं ददातु। स परमेश्वरो नोऽस्मान्पूर्णेन समृद्धेन धनेन वावानत्संभजतां संयोजयत्वित्यर्थः। तत्रैव याज्यामाह —  
धाता प्रजाया इति। अयं धाता प्रजायाः पुत्रादेरीश ईष्टे स्वामी भवति। उतापि च राय ईशे धनस्यापि स्वामी भवति। धाता सर्वमिदं भुवनं प्राणिजातं जजानोत्पादितवान्। स च धाता यजमानाय पुत्रं दास्यति। तस्मा उ तथाविधायैव देवाय हव्यमिदं घृतवद्विधेम घृतयुक्तं करवाम।  
अथ तत्रैव विकल्पितामन्यां पुरोनुवाक्यामाह —  
धाता ददातु न इति। स च धाता जीवातुमक्षितां जीवनाय पर्याप्तामक्षीणां प्राचीं प्रकर्षेणास्मास्वनुकुलां रयिं नोऽस्मभ्यं ददातु। सत्यराधसः सत्येन यज्ञेनाऽऽराधकावयं देवस्य सुसतिमनुग्रहयुक्तं चित्तं धीमहि ध्यायेम प्रार्थयाम इत्यर्थः अथ तत्रैव विकल्पितामन्यां याज्यमाह —  
धाता ददात्विति। स धाता दाशुषे हविर्दत्तवते यजमानाय वसूनि ददातु। कीदृशाय। प्रजाकामाय दुरोणे स्वगृहे मीढुषे देवानाज्येन सेचितवते। अमृता मरणरहिता विश्वे देवासः सर्वे देवाः सजोषाः समानमीतिरदितिर्देवाश्च तस्मै तथाविधयजमानार्थं संव्ययन्तां तद्गृहे संवृत्यावातिष्ठन्ताम्।  
अथ द्वितीयहविषः पुरोवाक्यामाह —

अनु नोऽद्योति। अद्यास्मिश्नियमनुमतिशब्दाभिधेया देवता नोऽस्माकमिमं यज्ञं देवष्वनुमन्यतां देवानामग्रे प्रशंसावित्यर्थः। हव्यवाहनोऽग्निश्च दाशुषे हविर्दत्तवते यजमानाय मयो भवतां सुखं भावयत। तत्रैव याज्यमाह —  
अष्न्विदनुमत इति। हेऽनुमते त्वमन्विदन्वेव मन्यासै सर्वथेदमनुमन्य-स्वेत्यर्थः। किंच नोऽस्मभ्यं शं कृधि सुखं कुरु। किंच नोऽस्माकं दक्षाय क्रत्वेदक्षक्रतौ समृद्धयागे हिनु प्रीतियुक्ता भव। किंच नोऽस्माकमायूंषि चिरकालजीवनादि प्रतारिषः प्रकर्षेण संपादय।

[[1646]]

अथ तत्रैव विकल्पितामन्यां पुनरनुवाक्यामाह  
अनु मन्यतामिति। अनुमन्यमाना सेयमनुमतिर्देवी प्रजावन्तं पुत्रादियुक्तमक्षीयमाणं क्षयरहितम्। एवंभूतं रयिं धनं (न) पोषमनुमन्यताम्। वयं तस्यै स्या अनुमतेर्देव्या हडसि क्रोधे स्थिता मा भूम। अपिशब्दादौदासीन्येऽपि मा भूम, किंत्वनुग्रह एव भूयास्म। सा च देवी सुहवा सुष्ठ्वाड्वातुं शक्या सती नोऽस्मभ्यं शर्म यच्छतु सुखं ददातु। अथ तत्रैव विकल्पितामन्यां याज्यामाह —  
यस्यामिदभिति। यज्जगाद्विरोचते विविधं भासते तदिदं जगद्यस्यामनुमतिदेव्यां वर्तते। कीदृश्यां प्रदिशि प्रकर्षेण दिशत्याज्ञापयती प्रदिक्तस्याम्। अनुमत्याज्ञाधीनमशेषं जगदित्यर्थः। तामिमामनुमतिं प्रति आयवो गन्तरो यजमाना भूषन्ति हविर्भिरलं कुर्वन्ति। किंच यस्या उपस्थः शरीरैकदेशस्तत्स्थानीयमुर्वन्तरिक्षं महदिदमाकाशं विश्वव्यापित्वेन तस्या अवस्थितत्वात्। सा न इत्यादि पूर्ववत्। अथ तृतीयस्य हविषः पुरोनुवाक्यामाह —  
राकाभहमिति। सुह्वां सुखेनाऽऽह्वातुं शक्यां राकां देवीमहं सुष्ठुति शोभनया स्तुत्या हुव आह्वयामि। सुभगा सौभाग्ययुक्ता सा देवी नोऽस्माकमाह्वानं शृणोतु। श्रुत्वा च बुध्यताभस्मदभिमेतमात्मनैव। किंचाच्छिद्यमानयाऽविच्छिन्नया सूचीसदृश्याऽनुग्रहबुद्ध्याऽपःकर्म सीव्यतु निबिडं करोतु। निर्दोषं करोत्वित्यर्थः। ततः शतदायं बहुधनमुक्थ्यं स्तोत्रशस्त्रादिसहितं वीरं पुर्त्रं ददातु। तत्रैव याज्यमाह —  
यास्ते राका इति। हे राके तव याः सुमतयः सुपेशसः शोभनक्रियायुक्ताः सन्ति। किंच याभिः सुमतिभिर्दाशुषे यजमानाय वसूनि ददासि, अथा (द्या) स्मिन्यज्ञे सौमनस्ययुक्ता सती ताभिः सुमतिभिरनुग्रहरूपभिर्नोऽस्मानुपागृह्यनुगृहाण। सुभग इति देव्याः संबोधनम्। किं कुर्वती देवी। सहस्रपोषं रराणा सहस्रसंख्यायुक्तां पुष्टिं ददती।  
अथ चतुर्थे हविषि याज्यापुरोनुवाक्ययोः प्रतीके दर्शयति —  
सिनिवालीति। सिनीवालि पृथुष्टुक इति पुरोनुवाक्या। या सुपाणीः

[[1647]]

स्वङ्गुरिरिति याज्या। एतच्चोभयमाग्निना रयिमश्नवदित्यनुवाके व्याख्यातम्।  
अथ पञ्चमस्य हविषः पुरोनुवाक्यामाह —  
क्रुहूमहमिति। कुहूशब्दाभिधेयां देवतामहमस्मिन्यज्ञे जोहवीमि भृशमाह्वयामि। कीदृशीं, सुभगां सौभाग्ययुक्तां विद्मनापसं विदितकर्माणं सुहवां सु खेनाऽऽह्वातुं शक्याम्। सा कुहूर्देवो नः पितृणामस्मदीयानां पूर्वेषां श्रवजं श्रोतुं योग्यं यशो ददातु। हे देवी तस्यास्ते तथाविधायास्तव हविषा विधेम परिचर्यां करवाम। तत्रैव याज्यामाह —  
कुहूर्देवानामिति। इयं कुहूर्देवी नोऽस्मदीयस्यास्य हविपश्चिकेतु सारं जानातु। कीदृशी कुहूर्देवानां संबन्धि यदमृतं दर्शपूर्णमासादिहवीरूपं तस्य पत्नी पालयित्री। हव्याऽऽह्वानपृच्छार्हा। तादृशी देवी दाशुषे यजमानाय भूरि भूयिष्ठं वामं वननीयं पारलौकिकं फलं संकिरतु सम्यग्ददातु। किंच चिकितुषे त्वदीयमहिमानं ज्ञानवते यजमानाय रायस्पोषं दवातु धनपुष्टिं संपादयतु। अत्र विनियोगसंग्रहः-

भवेदिदं वामित्यैन्द्राबार्हस्पत्ये चतुष्टयम्।  
वि ते विविचिमद्यागे धातेत्येतच्चतुष्टयम्॥  
देविकास्वाद्ययागे स्यादन्वित्यनुमते चरौ।  
चतुष्टयं स्याद्राकां तु राकादेव्याश्चरौ तथा।  
सिनी या सु सिनीवाल्याः कुहूं कुह्वाश्च विंशतिः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठक एकादशोऽनुवाकः॥११॥

वेदार्थस्य प्रकाशेन तमो हार्दं निवारयन्।  
पुमर्थांश्चतुरो देयाद्विद्यातीर्थमहेश्वरः॥

[[1648]]

इति श्रीमद्विद्यातीर्थमहेश्वरपरातारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधवाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
तृतीयकाण्डे तृतीयः प्रपाठकः॥३॥

## ४ 
(अथ तृतीयकाण्डे चतुर्थः प्रपाठकः)।  

### ०१ 
(तत्र प्रथमोऽनुवाकः)।

हरिः ॐ।

वि वा ए॒तस्य॑ य॒ज्ञ ऋ॑ध्यते॒ यस्य॑ ह॒वि  
रती॑ रिच्य॑ते॒ सूर्यो॑ दे॒वो दि॑वि॒षद्भ्य॒ इत्या॒ह  
बृ॒हस्पति॑ना चै॒वास्य॑ प्र॒जाप॑तिना च य॒ज्ञस्य  
व्यृ॑द्ध॒मपि॑ वपति॒ रक्षा॑ꣳ सि॒ वा ए॒तत्पशु॒ꣳ  
स॑चन्ते॒ यदे॑कदेव॒त्य॑ आल॑ब्धो॒ भूया॒न्भव॑ति॒  
यस्या॑स्ते॒ हरितो॒ गर्भ॒ इत्या॑ह दे॒वत्रैवैनां॑ ग-  
मयति॒ रक्ष॑सा॒मप॑हत्या॒ आ व॑र्तन वर्त॒ये  
त्या॑ह (१) ब्रह्म॑णै॒वैन॒मा व॑र्तयति॒ वि ते॑  
भिनद्मि तक॒रीमित्या॑ह यथाय॒जुरे॒तैवदु॑रुद्र॒  
प्सो वि॒श्वरू॑प इन्दु॒रित्या॑ह प्र॒जा वै प॒शव॒  
इन्दुः॑ प्र॒जयै॒वैनं॑ प॒शुभिः॒ सम॑र्धयति॒ दिवं॒ वै  
य॒ज्ञस्य॒ व्यृ॑द्धं गच्छति पृथि॒वीमति॑रिक्तं॒ त  
द्यन्न श॒मये॒दार्ति॒मार्छे॒द्यज॑मानो म॒ही द्यौः

[[1649]]

पृ॑थि॒वी च॑ न इति॑ [ २ ] आ॒ह॒ द्यावा॑पृ-  
थि॒वीभ्यामे॒व य॒ज्ञस्य॒ व्यृ॑द्धं॒ चाति॑रिक्तं च  
शमयति॒ नाऽऽर्ति॒मार्छति॒ यज॑मानो॒ भस्म॑-  
ना॒ऽभि समू॑हति स्व॒गाकृ॑त्या॒ अथो॑ अ॒नयो॒र्वा  
ए॒ष गर्भो॒ऽनयोरे॒वैनं॑ दधाति॒ यद॑व॒द्येदति॒ त  
द्रेंचये॒द्यन्नाव॒द्येत्पशोराल॑घ्धस्य॒ नाव॑ द्येत्पु॒र-  
स्ता॒न्नाभ्या॑ अ॒न्यद॑व॒द्येदु॒परि॑ष्टाद॒न्यत्पु॒रस्ता॒द्वै  
नाभ्यै॑ [ ३ ] प्रा॒ण उप॒रि॑ष्टादपा॒नो यावा॑  
ने॒व प॒शुस्तस्याव॑ द्यति॒ विष्ण॑वे शिपिवि॒-  
ष्टाय॑ जुहोति॒ यद्वै य॒ज्ञस्या॑ति॒रिच्य॑त॒ यः प॒-  
शोर्भू॒मा या पुष्टि॒स्तद्विष्णुः॑ शिपिवि॒ष्टोऽति॑-  
रिक्त ए॒वाति॑रिक्तं दधा॒त्यति॑रिक्तस्य॒ शा-  
न्त्या अ॒ष्टाप्रू॒ड्ढि॑रण्यं॒ दक्षि॑णा॒ऽष्टाप॑दी॒ ह्ये॑-  
षाऽऽत्मा न॑वमः प॒शोराप्त्या॑ अन्तरको॒श  
उ॒ष्णीषे॒णाऽऽवि॑ष्टितं भवत्ये॒वमि॑व॒ हि प॒शु-  
रुल्ब॑मिव॒ चर्मे॑व मा॒ꣳसमि॒वास्थी॑व॒ यावा॑ने-  
व प॒शुस्तमा॒प्त्वाऽव॑ रुन्धे॒ यस्यै॒षा यज्ञे प्रा-  
य॑श्चित्तिः क्रि॒यत॑ इ॒ष्ट्वा वसी॑यान्भवति  
[४]॥

[व॒र्त॒येत्या॑ह न॒ इति॒ वै नाभ्या॒ उल्ब॑मि॒वेकविꣳशतिश्च] ।

[[1650]]

इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थपाठके प्रथमोऽनुवाकः॥१॥  
(अथ तृतीयकाण्डे चतुर्थ प्रपाठकः)  
(तत्र प्रथमोऽनुवाकः)।

यस्य निःश्वसितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्॥  
प्रपाठके तृतीयेऽपि सोमशेषः क्रियानपि।  
उक्तः कर्मान्तरं किंचिदपि तत्रोपवर्णितम्॥  
प्रपाठके चतुर्थे तु किंचिन्नैमित्तिकं तथा।  
पश्चिष्टिर्दर्विहोमाश्च वाच्याः काम्याश्च केचन॥  
तत्राऽऽद्येनानुवाकेन वशागर्भस्य दर्शननिमित्ताः पूर्वोक्ता मन्त्रा व्याख्यायन्ते।तत्र प्रथममन्त्रगतयोर्बृहस्पतिप्रजापतिशब्दयोस्तात्पर्यं दर्शयति —  
वि वा एयस्येति। यस्य यजमाननस्य हविरतिरिच्यतेऽधिकं भवति। वशायाः शरीरवेकं हविष्ट्वन संकल्पितं तत्र गर्भे सति वपाद्याधिक्यं हविरतिरेक इत्युच्यते। ईदृशातिरेकवत एतस्य यजमानस्य यज्ञो व्यृध्यत एव विगुण एव भवति। तत्र सूर्यो देव इतिमन्त्रेण होमे सत्येतन्मन्त्रोक्ताभ्यां बृहस्वतिप्रजापतिभ्यां यज्ञस्य व्यृद्धमपि वपति वैगुण्यं समादधाति।  
अनुमन्त्रणमन्त्रे देवैः समजीगममित्यस्यांशस्य तात्पर्यं दर्शयति--  
रक्षाꣳसि। वा इति। एकदेवत्य आलब्ध एकां देवतामुद्दिश्योपाकृतः पशुर्गर्भधारणेन भूयान्भवतीति यदेतेन वैकल्येन रक्षांसे समवयन्ति तत्परिहाराय यस्यास्त इत्यभिमन्त्रणेन कृतेन तां देवैः समजीगममित्युक्तत्वाद्देवेष्वैनां वशां प्रापितवान्भवति। ततो रक्षांस्यपहन्यन्त। लौकिकस्य गर्भपर्यावर्तनस्य व्यावृत्तये मन्त्रेणैव तत्पर्यावर्तनमित्येतद्दर्शयति —  
आ वर्तनेति। उल्बच्छेदनमन्त्रस्य स्पष्टार्थतां दर्शयति —

[[1651]]

वि ते भिनद्मीति। रसधारणार्थपात्रोपोहनमन्त्रगतस्येन्दुशब्दस्य तात्पर्यं दर्शयति —  
उरुद्रप्सो विश्वरूप इति। इदि परमैश्वर्यं इत्यस्पाद्धातोरूपन्न इन्दुशब्दः। प्रजानां पशूनां चैश्वर्यरूपत्वादिन्दुत्वम्। अत इन्दुशब्दप्रयोगेण प्रजादिभिरेनं रसं समृद्धं करोति। तस्याभिसमूहनमन्त्रे द्युशब्दस्य पृथिवीशब्दस्य च तात्पर्यं दर्शयति —  
दिवं वै यज्ञस्येति। यज्ञस्य संबन्धि यदङ्गं व्यृद्धं न्यूनंतद्दिवमेव गच्छति। यदतिरिक्तं तत्पृथिवीं गच्छति। तथा सति तद्यद्युभवं न शमयेत्तदा यजमान आर्तिं प्राप्नुयात्। अतो मन्त्रे द्यौः पृथिवीतिप्रयोगात्ताभ्यां तदुभयं शमयित्वा यजमान आर्तिं न प्राप्नोतित। अथ विधत्ते —  
भस्मनाऽभि समिति। कथं नाम द्यावापृथिवीभ्यां गर्भाऽयमात्मसात्क्रियेतेति विचार्य तस्यै स्वगाकृत्यै शीतेन भस्मना गर्भमाच्छदायेत्। किंचैष गर्भोऽनयोर्द्यावापृथिव्योरेव समुत्पन्नः। अतोऽनेन मन्त्रेण भस्माच्छादने सत्यनयोर्द्यावापृथिव्योरेनं गर्भं स्थापयतीति —  
यदुक्तं सूत्रकारेण — “पशोर्दैवतान्यवद्यन्गर्भस्य पुरस्तान्नाभ्या अन्यदवदाय दैवतेष्ववदधात्युपरिष्टादन्यत्सौविष्टकृतेष इति। तदेतद्विधत्ते —  
यदवद्येतीति। यदि गर्भस्य हृदयाद्यङ्गमवद्येत्तदा पशुहृदयाद्यपेक्षया हविरतिरिक्तं भवेत्। यदि तद्दोषपरिहाराय नावद्येत्तदानीमालब्धस्य पशोरवदानं न कृतं स्यात्। अत उभयदोषपरिहाराय नाभ्याः परस्तात्किंचिदङ्गमवद्येदुपरिष्टाच्यान्यत्किंचिदवद्येत्। एवं सति यावानेव पशुस्तत्सर्वमवत्तं भवति। तत्कथमिति तदुच्यते – तिरश्चां हि नाभ्याः पुरस्तात्प्राणो मुखे संचरति। अपान उपरिष्टात्पुच्छदेशे संचरति। अत उभयावदानेन सर्वावदानीसद्धिः।  
कल्पः — “गर्भस्य दक्षिजं पूर्वपादं प्रच्छिद्य विष्णुं शिपिविष्टं यजति” इति।  
तदेतद्विधत्ते —

[[1652]]

विष्णव इति। यज्ञो वै विष्णुः पशवः शिपिरिति श्रुत्यन्तरात्पशुस्वामी कश्चिद्यज्ञदेवः शिपिविष्टो विष्णुस्तस्यै जुहुयात्। यज्ञस्य संबन्धि यदङ्गमुपाकृतादतिरिक्तं भवति यश्च पशोर्भूमा बहुत्वं हविराधिक्यहेतुर्या च पशोः शरीरे पुष्टिराधिक्यहेतुस्तत्सर्वं शिपिविष्टस्य विष्णोरधीनम्। अतो विष्णुमुद्दिश्य तद्धोमे सत्यतिरिक्तहेतावेवातिरिक्तं स्थापितं भवति। तच्चातिरेकदोषस्य शान्त्यै भवति। देयां दक्षिणां विधत्ते —  
अष्टाप्रूइढिरण्यमिति। अष्टाभिर्बिन्दुभिर्लाञ्छितमष्ठाप्रूट्तादृशं हिरण्यं दद्याद्यस्मादियं वशा सगर्भा साऽष्टाभिः पादैर्युक्ता। आत्मा पशोर्देहो यस्मादतिरिक्तो नवमस्तस्मादष्टाभिर्बिन्दुभिर्युक्तं हिरण्यमष्टाभिः पादैर्युक्तेन पशुना च सदृशं भवतीति पशुप्राप्त्यै संपद्येते।  
यदुक्तं सूत्रकारेण — “अष्टाप्रूड्ढिरण्यमुष्णीषेणाऽऽवेष्ट्य कोशेऽवधाय द्वितीयेऽवधाय तृतीयेऽवदधाति” इति। तदेतद्विधत्ते---  
अन्तरकोश इति। बाह्यकोशमारभ्य योऽयमभ्यन्तरस्तृतीयः कोशस्तस्मिन्कोशे तद्धिरण्यमुष्णीषेण सर्वतो वेष्टनीयम्। तथैव तद्धिरण्यं चतुर्भिर्वोष्टितं तथैव गर्भरूपः पशुरपि चतुर्भिवेष्टितो भवति। तत्कथमिति तदुच्यते उल्बं बहिर्वेष्टनं तस्याभ्यन्तरे चर्म तस्याभ्यन्तरे मांसं ततस्तस्याभ्यन्तरेऽस्थि अस्थ्नोऽभ्यन्तरे पशोजीर्विः। एवं हिरण्यस्य पशुसादृश्ये सति तद्दानेन यावान्संपूर्णः पशुस्तं प्राप्य स्वाधीनं करोति। इदानीमेतत्साङ्गं कर्म विधत्ते —  
यस्यैषेति। यस्य यजमानस्य यज्ञे वशागर्भमपराधं निमित्तीकृत्वा यथोक्तहोमरूपा प्रायश्चित्तिः क्रियते स यजमानः प्रायश्चित्तेन प्रकृतेन यज्ञेनेष्टूवा वसुमत्तरो भवति॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
तृतीयप्रपाठके प्रथमोऽनुवाकः॥१॥

[[1653]]

### ०२ 
(अथ तृतीयाष्टके चतुर्थप्रपाठके द्वितीयोऽनुवाकः)।

आ वा॑यो भू॒ष शुचिपा॒ उप॑ नः स॒हस्रं॑ ते  
नि॒युतो॑ विश्ववार। उपो॑ ते॒ अन्धो॒ मद्य॑म-  
यामि॒ यस्य॑ देव दधि॒षे पू॑र्वपेयम्। आकू॑त्यै  
त्वा॒ कामा॑य त्वा स॒मृधे॑ त्वा किक्कि॒टा ते॒  
मनः॑ प्र॒जाप॑तये॒ स्वाहा॑ किक्कि॒टा ते प्रा॒णं  
वा॒यवे॒ स्वाहा॑ किक्कि॒टा ते॒ चक्षुः॒ सूर्या॑य॒  
स्वाहा॑ किक्कि॒टा ते॒ श्रोत्रं॒ द्यावा॑पृथि॒वी-  
भ्या॒ꣳ स्वाहा॑ किक्कि॒टा ते॒ वा॒चꣳ सर॑स्वत्यै॒  
स्वाहा॑ [ १ ]। त्वं तु॒रीया॑ व॒शिनी॑ व॒शाऽ-  
सि॑ स॒कृद्यत्त्वा॒ मन॑सा गर्भ॒ आऽश॑यत्।  
व॒शा त्वं व॒शिनी गच्छ दे॒वान्त्सत्याः स॑न्तु॒  
यज॑मानस्य॒ कामाः॑। अ॒जाऽति॑ रयि॒ष्ठा पृ-  
थि॒व्याꣳ सीदो॑र्ध्वाऽन्तरि॑क्ष॒मुप॑ तिष्ठस्व दि॒वि-  
ते बृ॒हद्भाः। तन्तुं॑ तन्वन्रज॑सो भा॒नुमन्वि॑हि॒  
ज्योति॑ष्मतः पथो र॑क्ष धि॒या कु॒तान्। अ॒-  
नु॒ल्ब॒णं व॑यत॒ जोगु॑वा॒मपो॒ मनु॑र्भव ज॒नया॒  
दैव्यं॒ जन॑म्। मन॑सो ह॒विर॑ति प्र॒जाप॑तेर्वर्णो  
गात्रा॑णां ते गात्र॒भाजो॑ भूयास्म [२ ]॥

(सर॑स्वत्यै॒ स्वाहा॒ मन॒स्त्रयो॑दश च)।

इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठके द्वितीयोऽनुवाकः॥२॥

[[1654]]

(अथ तृतीयकाण्डे चतुर्थप्रपाठके द्वितीयोऽनुवाकः)  
वशागर्भनिमित्तोऽयं होमोऽस्मिन्प्रथमे श्रुतः।  
अथ द्वितीयानुवाके भूत्यादिकामस्य वशालम्भार्थं मन्त्रा वक्तव्याः।  
कल्पः — “वायव्यामालभेत भूतिकाम इत्युक्तानि दैवतानि वायव्यामुपाकरोत्या वायो भूष सुचिपा इति। पाठस्तु —  
आ वायो भूषेति। हे वायो त्वमागत्य पशुं भूषालंकुरु। हे शुचिपाः शुद्धहविःपालक त्वं नोऽस्मानुपगच्छ। हे विश्ववार विश्वव्यापक ते सहस्रं नियुतः सन्ति। नियुच्छन्देन वायुवाहनभूता अश्वा उच्यन्ते। ते तवान्धः पशुरूपमन्नं मद्यं हर्षकरं तस्मादुपो समीपे त्वामयानि प्राप्नोमि। तद्धे देव यस्य पशोः संबन्धि हविः पूर्वपेयं सोमसदृशमिति मनो दधिषे मनो धृतवानसि तादृशेन हविषा त्वामयामीत्यन्वयः। कल्पः — “आकूत्यै त्वा कामाय त्वेति पर्यग्नौ क्रियमाणे जुहोति” इति। पाठस्तु —  
आकूत्यै त्वेति। हे पशो, आकूत्यै मदीयसंकल्पसिद्ध्यर्थं त्वां प्राप्य तथा कामामामीष्टपालनार्थं त्वां प्राप्य तथा समृधे समृद्धिसिद्ध्यर्थं त्वां प्राण्य क्किक्किटकारपूर्वक ते मनः प्रीणयित्वेदमाज्यद्रव्यं प्रजापतये स्वाहा हुतगस्तु किक्किटेत्यनुकरणशब्दः। मनुष्या हि पशूनामाभिमुख्यार्थं मुखमध्ये स्वजिह्वाग्र मूर्ध्वमाकुञ्च्य कंचिद्ध्वनिविशेषं कुर्वान्ति। सोऽयं ध्वनिःकिक्किटाशब्देनानुक्रियते। आकूत्या इत्यादिकमुपरितममन्त्रेष्वनुषज्य सर्वं पूववद्व्याख्येयम्।  
कल्पः — “त्वं तुरीयोत्युदीचीं वीवमानमनुपन्त्रयते” इति। पाठस्तु  
त्वं तुरीयेति। हे वशे त्वं तुरीयोपरितनमन्त्रे लोकत्रयस्य वक्ष्यमाणत्वात्तदपक्षया चतुर्थी वशिनी। वश इन्द्रियनियमः। बृवभसंयोगापेक्षाया अभावात्। वशोऽस्या अस्तीति वशिनी। वशाऽसि बन्ध्या भवति। तदेतद्वशिनीत्वं व शात्वं प्रतिपादयति। यद्यस्मात्कारणात्पुरुषाभिलाषयुक्तेन मनसा सकृदेव गर्भस्त्वामाशयत्त्वामागत्य त्वदुदरे शयनं कडतवान्, तस्मादद्वितीयतृतीयादिपुरुषसंयोगे-च्छारहितत्वात्त्वं वशिनी. अपत्यान्त्रराहित्याद्वशा। तादृशी त्वं हवीरूपेण देवान्गच्छा देन च गमनेन यजमानस्य कामाः सत्याः सन्तु।

[[1655]]

कल्पः — “अजाऽसि रयिष्ठेति निहन्यमानाम” इति।  
अनुमन्त्रयत इत्यनुवर्तते। पाठस्तु —  
अजाऽसि रयिष्ठेति। हे पशो त्वमजाऽसि जातितश्छागी भवसि। रयिष्ठा धने स्थिता हविःस्वरूपत्वेन देवानां धनभूताऽसि. तादृशी त्वमादौ पृथिव्यां सीदापविश। तत ऊर्ध्वोन्नीता सत्यन्तरिक्षमुपतिष्ठस्व प्राप्नुहि दिवि ते बृहद्भाः प्रौढं तेजः। एवं त्रिषु लोकेषु तिष्ठ। कल्पः- “तन्तुं तन्वन्निति वपां जुहोति” इति। पाठस्तु —  
तन्तुं तन्वन्निति। हे पशो रजसो रज आत्मकस्य हविस्तन्तुषं तत्वन्विस्तारं कुर्वन्भानुमन्विहि आदित्यमनुगच्छ। किंच धिया कृतान्प्रज्ञया संपदिताञ्ज्योतिष्मतः प्रकाशवतः पथोऽस्मदीयस्वर्गमार्गान्रक्ष। कल्पः- ‘अनुल्बणं व यत जोगुवामप इति हविः” इति। जुहोतीत्यनुवर्तते। पाठस्तु —  
अनुल्बणमिति। हे हृदयादीनि पश्वङ्गानि जोगुवां निर्विघ्नेन समाप्त्यर्थं त्वरमाणानामस्माकमषः कर्मानुल्वणमानतिरिक्तं वयत कुरुत। हे पशो मनुर्भव मनरिवोत्मादको भव। ततो द्रैव्यं जनं जनय। अयं च यजमानो जन्मान्तरे यथा देवजनो भवति तथोत्पादय।  
कल्पः — “मनसो हविरसीति हविःशेषान्प्राश्नन्ति” इति। पाठस्तु —  
मनसो हविरिति। हे पशो त्वे मनसो मन्तव्यस्य देवस्य हविरसि प्रजापतेर्वर्णः स्वरूपमसि। तेनोत्पादितत्वात। तादृशस्य तव गात्राणामङ्गानां प्राशनाद्वयं गात्रभाजः पुष्टाङ्गा भूयास्म। अत्र विनियोगसंग्रहः —  
आ वायो इत्युपाकुर्यादाकूत्यै पञ्चभिर्हुतिः।  
त्वं गच्छन्तीं मन्त्रयित्वा हन्यमानामजेति च॥  
तन्तुं वपाहुतिस्तद्वदनुल्वेति हविहुतिः।  
मनःशेषान्भक्षयन्ति मन्त्र एकादशोरिताः॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
चतुर्थप्रपाठके द्वितीयोऽनुवाकः॥ २॥

[[1656]]

### ०३ 
(अथ तृतीयकाण्डे चतुर्थप्रपाठके तृतीयोऽनुवाकः)।  

इ॒मे वै स॒हांऽऽस्तां॒ ते वा॒युर्व्य॑वा॒त्ते गर्भ॑-  
दधातां॒ तꣳ सोमः॒ प्राज॑नयद॒ग्निर॑ग्रसत॒ स  
ए॒तं प्र॒जाप॑तिराग्नेयम॒ष्टाक॑पालमपश्य॒नं नि  
र॑वप॒त्तेनै॒वैनाम॑ग्नेर॒धि निर॑क्रीणा॒त्तस्मा॒दप्य॑  
न्यदेव॒त्या॑मा॒लभ॑मान आ॒ग्नेय॒मष्टाक॑पालं पु  
रस्ता॒न्निर्वपेद॒ग्नेरे॒वैना॒मधि॑ निष्क्रीयाऽऽ ल॑  
भते॒ यत् ( १ ) वा॒युर्व्यवा॒त्तस्मा॑द्वाय॒व्या॑  
यदि॒मे गर्भ॒मदधातां॒ तस्मा॑द्द्यावापृथि॒व्या॑  
यत्सोमः॒ प्राज॑नयद॒ग्निरग्र॑सत तस्मा॑दग्नी-  
षो॒मीया॒ य॒दनयो॑र्विय॒त्योवार्गवद॒त्तस्मांत्सा  
रस्व॒ती यत्प्र॒जाप॑तिरग्नेरधि॑ नि॒रक्री॑णा॒त्त  
स्मा॑त्प्राजाप॒त्या सा वा ए॒षा सर्वदेवत्या॒ य  
द॒जा व॒शा वाय॒व्या॑मा लभेत॒ भूति॑कामो  
वा॒युर्वै क्षेपि॑ष्ठा दे॒वता॑ वा॒युमे॒व स्वेन॑ [ २ ]  
भा॒ग॒धेये॒नोप धावति॒ सं ए॒वैनं॒ भूति॑ गम  
यति द्यावापृथि॒व्या॑मा ल॑भेत् कृ॒षमा॑णः प्र  
ति॒ष्ठाका॑मो दि॒व ए॒वास्मै॑ प॒र्जन्यो॑ वर्षति॒  
व्य॑स्यामोष॑धयो रोहन्ति स॒मर्धु॑कमस्य स॒स्यं  
भ॑वत्यग्नीषो॒मीया॒मा ल॑भेत॒ यः का॒मये॒ता  
न्न॑वानन्ना॒दः स्या॒मित्य॒ग्निनै॒वान्न॒मव॑ रुन्धे  
सोमे॑नान्ना॒द्याम॒न्न॑वानेवा॒न्नादो॒ भ॑वति सार-

[[1657]]

स्व॒तीमा ल॑भेत॒ यः [ ३ ] ई॒श्व॒रो वा॒चो व-  
दि॑तोः॒ सन्वाचं॒ न वदे॒द्वाग्वै सर॑स्वती॒ सर॑-  
स्वतीमे॒व स्वेन॑ भाग॒धेये॒नोप॑ धावति॒ सैवा-  
स्मि॒न्वाचं॑ दधाति प्राजाप॒त्यामा ल॑भेत॒ यः  
का॒मये॒तान॑भिजितम॒भि ज॑येय॒मिति॑ प्र॒जाप॑तिः  
सर्वा॑ दे॒वता॑ देवता॑भिरे॒वानभिजितम॒भि ज॑-  
यति वा॒य॒व्या॑यो॒पाक॑रोति वा॒योरे॒वैना॑मव॒रु-  
ध्याऽऽ ल॑भत॒ आकृ॑त्यै त्वा॒ कामा॑य त्वा  
[४] इत्या॑ह यथाय॒जुरे॒वैतत्कि॑क्किटा॒कारं॑  
जुहोति किक्किटाकारे॒ण वै ग्रा॒म्याः प॒शवो॑  
रमन्त॒ प्राऽऽर॒ण्याः प॑तन्ति॒ यत्कि॑व्किटा॒कारं॑  
जु॒होति॑ ग्रा॒म्याणां पशू॒ना धृत्यै॒ पर्य॑ग्नौ क्रि॒-  
यमाणे जुहोति॒ जीव॑न्तीमे॒वैना॑+ सुव॒र्गं लो॒-  
कं गमयति॒ त्वं तु॒रीया॑ व॒शिनी व॒शाऽसी-  
त्याह दे॒वत्रैवैनां॑ गमयति स॒त्याः स॑न्तु॒ यज॑-  
मानस्य॒ कामा॒ इत्या॑है॒ष वै कामः॑ ( ५ )  
यज॑मानस्य॒ यदाना॑र्त उ॒दृचं॒ गच्छ॑ति॒ तस्मा॑-  
दे॒वमा॑हा॒जाऽसि॑ रयि॒ष्ठत्या॑है॒ष्वे॑वैनां॑ लो॒केषु  
प्रति॑ ष्ठापयति दि॒वि ते बृ॒हद्भा इत्या॑ह सु-  
व॒र्ग ए॒वास्मै॑ लो॒के ज्योति॑र्दधाति॒ तन्तुं॑ त॒न्व-  
न्रज॑सो भा॒नुमन्वि॒हीत्या॑हे॒माने॒वास्मै॑ लो॒-

[[1658]]

काञ्ज्योतिष्म न्तः करोत्यनुल्व॒णं व॑यत॒ जो  
गृ॑वा॒मप॒ इति [ ६ ] आ॒ह यदे॒व य॒ज्ञ उ॒ल्ब  
णं॑ क्रि॒यते॒ तस्यै॒वैषा शान्ति॒मनु॑र्भव ज॒नया॒  
दै॒व्यं॒ जन॒मित्या॑ह मान॒व्यो वै प्र॒जास्ता ए॒  
वाऽऽद्याः॑ कुरुते॒ मन॑सो ह॒विर॒सीत्या॑ह स्व॒-  
गाकृ॑त्यै॒ गात्रा॑णां ते गात्र॒भाजो॑ भूया॒स्मे-  
त्या॑हा॒ऽऽशिष॑मे॒वैतामा शा॑स्ते॒ तस्यै॒ बा ए॒त  
स्या॒ एक॑मे॒वादे॑वयजनं॒ यदाल॑ब्धायाम॒भ्रः  
[७] भवति॒ यदाल॑ब्दायाम॒भ्रः स्याद॒प्सु  
वा॑ प्रवे॒शये॒त्सर्वां॑ वा॒ प्राश्नी॑या॒द्यद॒प्सु प्र॑वे॒-  
शये॑द्यज्ञवेश॒सं कु॑र्या॒त्सर्वामे॒व प्राश्नी॑यादि-  
न्द्रि॒यमे॒वाऽऽत्मन्ध॒त्ते सा वा ए॒षा त्र॒याणा॒मे-  
वाव॑रुद्धा संवत्सर॒सदः॑ सहस्रया॒जिनो॑ गृह-  
मेधिन॒स्त ए॒वैतया॑ यजेर॒न्तेषा॑मे॒वैषाऽऽप्ता  
( ८ )॥

[यत्स्वेन॑ सारस्व॒तीमा॒ ल॑भे॒त॒ यः कामा॑य त्वा॒ कामोऽप॒  
इत्य॒भ्रो द्विच॑त्वारिꣳ शञ्च ]।

इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठके तृतीयोऽनुवाकः॥ ३॥

(अथ तृतीयकाण्डे चतुर्थप्रपाठके तृतीयोऽनुवाकः )।  
मन्त्राः काम्यपशोरत्र द्वितीये समुदीरिताः।

[[1659]]

अथ तृतीये तद्विधिरुच्यते। तत्राऽऽदौ स पशुमालभमानस्य पूर्वं कर्तव्यमष्टाकपालं पुरोडाशं विधातुं प्रस्तौति —  
इमे वै सहेति। इमे द्यावापथिव्यौ पुरा सहाऽऽस्तामवियुक्ते अभूताम्। ते च सहस्थिते उभे वायुर्व्यवाद्वियुक्ते अकरोत्। ते’ च पुनर्वायुना संपरिष्वक्ते सत्यौ वशारूपं गर्भं धारितवत्यौ। तं च गर्भं सोम उत्कर्षौदजनयत्। उत्पादितं तमेतमग्निर्ग्रसितवान्। ततः प्रजापतिरग्नेरुक्तोचरूपेण षुरोडाशं निरुप्य तस्मादेग्नेरेतां वशां निष्क्रीतवान्। इदानीं विधत्ते —  
तस्मादपीति। यस्मादग्नेः सकाशात्प्रजापतिना वशा निष्क्रीता तस्माद्वशाया यद्यप्यग्नेरन्या देवता तथाऽपि तदालभ्मात्पूर्वमाग्नेयं पुरोडाशं कुर्यात्। तेन पुरोडाशेनाग्नेः सकाशाद्वशां निष्क्रीय तदालम्भे प्रषृत्तो भवति।  
कासावन्यदेवत्येत्याकाङ्क्षायां तद्योग्यान्देवताविशेषान्दर्शयति —  
यद्वायुर्व्यवादिति। क्रारकत्वस्य पूर्वं दर्शितत्वात्तत्तद्देवतात्वं युक्तम्। संश्लिष्टे द्यावापृथिन्यौ यदा वियुज्येते तदा वेणुदलविभागध्वनिः समुत्पन्नस्तदिदं वाचो वदनम्। तस्मादुपकारित्वात्सरस्वत्यत्र देवता। तदेवं वायुद्यावापृथिव्यग्नीषोमसरस्वतीप्रजापतीनामत्र देवतात्वात्सेयमजा वन्ध्या सर्वदेवत्येत्युच्यते। तत्रैश्वर्यसिद्धये तेवताविशेषं विधत्ते —  
वायब्यामेति। कृषीवलस्य सस्यसमृद्धिरूपां प्रतिष्ठां कामयमानस्य देवतां विधत्ते —  
द्यावापृथिव्यामेति। विविधं रोहन्त्युत्पद्यन्ते। ततोऽस्य यजमानस्य सस्यं समृद्दिशीलं भवति।  
अन्नसमृद्धि तद्धोगसामर्थ्यं च कामयगानस्य देवतां विधत्ते —  
अग्नीषोमीयेति। अन्नाद्यमन्नभक्षणसामर्थ्यंम्।  
राजादिसभारञ्जनयोग्यां वाचं कामयमानस्य देवतां विधत्ते —  
सारस्वतीमेति। वेदशस्त्रपारगतत्वाद्वाचं वदितुं समर्थः सन्नपि सभाक-न्यादिपतिबन्धेन यो न वदेत्तस्यायं विधिः।

[[1660]]

यत्फलमुपायान्तरेण न संपादितं तत्संपदानकामस्य देवतां विधत्ते —  
प्रजापत्यामेति। आ वायो भूषेत्येतामृचं विनियुङ्क्ते —  
वायव्ययेति। एनां वशामवरुध्य संपाद्य। होममन्त्राणां स्पष्टार्थता दर्शयति —  
आकृत्यै त्वेति। जिह्वाग्राकुञ्चननिष्पाद्याः पशुप्रिया ये ध्वनिविशेषास्तत्पूर्वकं होमं विधत्ते —  
किक्किटाकारमिति। आकूत्या इति मन्त्रमुञ्चार्य जिह्वाग्रेण ध्वनिविशेष  
कृत्वा पश्वाज्जुहुयात्। देन ध्वनिना सोमहिषादयो ग्राम्याः पशवः क्रीडन्ते। आरण्यास्तु मृगाः प्रकर्षेण पलायन्ते। अतोऽयं ध्वनिर्ग्राम्यपशुधत्यै भवति।  
अस्याऽऽज्यहोमस्य कालं विधत्ते---  
पर्यग्नाविति। उल्मुकेन पशोः प्रदक्षिणावृत्तिः पर्यग्निकरणं तद्यदाऽऽनुष्ठीयते तदैवायं होमस्तथा सति जीवनयुक्तामेनां स्वर्गं प्रापयति। मन्त्रेषु मनआदीनां प्रजापत्यादिप हुतत्वाभिधानात्।  
नीयमानपश्वनुमन्त्रणमन्त्रे देवान्गच्छेत्यस्मयाभिप्रायं दर्शयति —  
सत्याः सन्त्विति। अयं यज्ञोऽनार्तो विघ्नरहित उदृचमुत्तमामृचं समाप्तिं गच्छतीति यदेष एव यजमानस्य मुख्यः कामस्तत्समाप्त्या फलस्यावश्यंभावात्। तस्मादध्वर्युः कामाः सन्त्वित्येवं ब्रूते।  
इन्यमानानुमन्त्रणमन्त्रे पृथिव्यां सीदेत्यादेस्तात्पर्यं दर्शयति —  
अजाऽसि रयिष्ठेति। चरमस्य मन्त्रबागस्य तात्पर्यं दर्शयति —  
दिवि ते वृहदिति। अस्मै यजमानार्थं स्वर्गे प्रकाशमुत्पादयति। वपाहो ममन्त्रे पथ इति लोका विवक्षिता इति दर्शयति।  
तन्तुं तन्वन्निति। हविर्होममन्त्रस्य तात्पर्यं दर्शयति —  
अनुल्वणमिति। विधिमतिक्रम्यानुष्ठितमङ्गमुल्बणम्। अनुल्बणशब्दोञ्चारणेन तस्य शान्तिर्भवति। तस्य मंन्त्रस्योत्तरभागे मनुशब्दप्रयोगस्य तात्पर्यमाह —  
मनुर्भवेति। स्वायंभुवस्य मनोः प्रजापतिरूपत्वात्प्रजापतिसृष्टा दैव्य-

[[1661]]

जनादयाः सर्वाः प्रजा मानव्यो भवन्ति। अतोऽनेन मन्त्रभागेन (ण) ताः सर्वा आद्या भोग्याः कुरुते। हविःशेषप्राशनमन्त्र (न्त्रे) (हविःशेष) स्योदरंगत (त्वं) कर्तुं मनःशब्दप्रयोग इति दर्शयति —  
मनसो हविरसीति। तस्मिन्मन्त्र उत्तरभागस्याऽ शीःपरत्वं दर्शयति —  
गात्राणामिति। एतस्या वशाया आलम्भे वर्जनीयं दिनं दर्शयति।  
तस्यै वा इति। अस्यां वशायामालब्धायां सत्यां गगने मेघावरणेन यद्दु र्दिनं भवति तदेवैकं दिनमेतस्या वशाया देवयागानर्हम्। तस्माद्यादा देधो न भविष्यतीति निश्वयो मनसि जायते तदानीमेवैतामालभेत।  
तथा कृतेऽपि प्रमादाददर्शने सति नैमित्तिकं प्रयोग विशेषमाह —  
यदालन्भदायामिति। तत्र जलप्रवेशः पूर्वः पक्षः। सर्वस्याः प्राशनं राद्धान्तः। तदुभयं स्पष्टी करोति —  
यदप्सु प्रवेशयेदिति। यज्ञवेशसं यज्ञत्रिधातम्। यजमानः सर्वप्राशनेने न्द्रियमात्मनि घारयति। एतदेवाभिप्रेत्य सूत्रकारेणोक्तम्। सर्वां वा यजमान एवान्वहं प्राश्नीयादिति। एतस्यां वशायां मुख्याधिकारिजो दर्शयति---  
सा वा एषेति। सेयं वशा त्रयाणामेवाधिकारिणामधीता। कस्य कस्येति तदुच्यते-गवामयनादिरूपं संवत्सरसत्रं योऽनुतिष्ठति सोऽयं संवतस्करसत्रस्य सहस्रसंख्याकदक्षिणायुक्तेन यज्ञेन यो यजते सोऽयं सहस्रयाजी तस्य। संवस्ररसदर्वाचीनेष्वपि सत्रेषु यो गृहपतित्वेन दीक्षितो भवति सोऽयं गृहमेधी तस्य। त एव त्रयोऽधिकारिण एतया वशया यजेरंस्तेषामेवैषा वशा युक्ता॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
चतुर्थप्रपाठके तृतीयोऽनुवाकः॥ ३॥

[[1662]]

### ०४ 
(अथ तृतीयकाण्डे चतुर्थप्रपाठके चतुर्थोऽनुवाकः)।

चि॒त्तं च॒ चित्ति॒श्चाऽऽकू॑तं॒ चाऽऽकू॑तिश्च॒  
विज्ञा॑तं च वि॒ज्ञानं॑ च॒ मन॑श्च॒ शक्व॑रीश्च॒  
दर्श॑श्च पू॒र्णमा॑सश्च बृहच्च॑ रथंत॒रं च प्र॒-  
जाप॑ति॒र्जया॒निन्द्रा॑य॒ वृष्णे॒ प्राय॑च्छदुग्रः पृ॑-  
त॒नाज्ये॑षु॒ तस्मै॒ विशः॒ सम॑नमन्त् सर्वा॒ स  
उग्र स हि हव्यो ब॒भूव॑ देवासु॒रा संय॑त्ता  
आस॒न्त्स इन्द्रः॑ प्र॒जाप॑ति॒मुपा॑धाव॒त्तस्मा॑ ए॒-  
ताञ्चया॒न्प्रा॑यच्छ॒त्तान॑जुहो॒त्ततो॒ वै दे॒वा अ-  
सु॑रानजय॒न्यदज॑य॒न्तज्जयानां ज॒यत्वꣳ स्प-  
र्ध॑मानेनै॒ते हो॑त॒व्या॑ जय॑त्यै॒ष तां पृत॑नाम्  
( १ )॥  
(उप॒ पञ्च॑विꣳ शतिश्च)।

इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठके चतुर्थोऽनुवाकः॥ ४॥

( अथ तृतीयाष्टके चतुर्थप्रपाठके चतुर्थोऽनुवाकः)।  
अजा वशा या तु काम्या तद्विधिः स्यात्तृतीयके।  
अथ यदुक्तं सूत्रकारेण — “जयानभ्यातानान्राष्ट्रभृत इति ब्राह्मणव्याख्याताः अस्मिन्ब्रह्मन्नित्यभ्यातानेष्वनुषजति” इति। तत्र चतुर्थानुवाके जया उच्यन्ते। तत्राऽऽदौ जयसंज्ञकांस्त्रयोदश मन्त्रान्पठति —  
चित्तं च चित्तिश्वेति। सामान्याकारेण निर्विकल्पकज्ञानेन प्रतीतं वस्तु चित्तम्। वक्ष्यमाणापेक्षया समुच्चमार्थस्वशब्दः। इदं चित्तं मयि ममास्त्विति

[[1663]]

शेषः। एवमुत्तरत्र योज्यम्। चित्तिर्निर्विकल्पकज्ञानम। आकूतं संकल्पितं वस्तु। आकृति संकल्पः। विज्ञातं विशेषाकारेण निश्वितं वस्तु। विज्ञानं तन्निश्चयः। मनो ज्ञानसाधनमन्तःकरणम्। शक्वरीश्चक्षुरादिबाह्येन्द्रियशक्तयः। दर्शपूर्णमासौ यागविशेषौ। वृहद्रथंतरे सामनी। पृतनाज्येषु सङ्ग्रामाभिगमनेषूग्रः प्रजापति र्वृष्णो वर्षयित्र इन्द्राय जयाञ्जयहेतुन्मन्त्रानेतान्प्रायच्छत्। तस्मा इन्द्राय विशः प्रजाः सर्वाः समनमन्त सम्यगानता विधेया अभवन्। स चेन्द्रः स्वासु प्रजासूग्रः शिक्षकोऽफवत्। हि यस्मात्स इन्द्रो हव्यो होमयोग्यो वभूव तत्तस्मिन्निन्द्रे प्रजापतेरनुग्रहो युक्तः। अथैतैर्मन्त्रैर्होमं विधातुं प्रस्तौति —  
देवासुराः संयत्ता इति। जयन्त्येभिरिति जयाः। अथ विधत्ते –  
स्पर्धमानेवेति॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे  
चतुर्थप्रपाठके चतुर्थोऽनुवाकः॥ ४॥

### ०५ 
(अथ तृतीयाष्टके चतुर्थप्रपाठके पञ्चमोऽनुवाकः)।  

अ॒ग्निर्भूताना॒मधिपतिः॒ स माऽव॒त्विन्द्रो॑  
ज्ये॒ष्ठानां॑ य॒मः पृ॑थिव्या वा॒युरन्तरि॑क्षस्य॒  
सूर्यो॑ दि॒वश्च॒न्द्रमा॒ नक्ष॑त्राणां॒ बृहस्पति॒र्ब्र-  
ह्म॑णो मि॒त्रः स॒त्यानां॒ वरु॑णो॒ऽपाꣳ स॑मु॒द्रः  
स्रो॒त्याना॒मन्न॒+ साम्रा॑ज्याना॒म॑धि॑पति॒ तन्मा॑-  
ऽवतु॒ सोम॒ ओष॑धीनाꣳ सवि॒ता प्र॑स॒वाना॑ꣳ  
रु॒द्रः प॑शू॒नां त्वष्टा॑ रू॒पाणां॒ विष्णुः॒ पर्व॑तानां  
म॒रुतो ग॒णाना॒मधि॑पतय॒स्ते मा॑ऽवन्तु॒ पित॑रः  
पितामहाः परेऽवरे॒ तता॑स्ततामहा इ॒ह मा॑

[[1664]]

ऽवत। अ॒स्मिन्ब्रह्म॑न्न॒स्मिन्क्ष॒त्र्रे॑ऽस्यामा॒शिः  
ष्य॒स्यां पु॑रो॒धाया॑म॒स्मिन्कर्म॑न्नस्यां दे॒वहू॑-  
त्याम् ( १ )  
( अ॒व॒रे॒ स॒प्तद॑श च )।  
इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठके पञ्चमोऽनुवाकः॥ ५॥

( अथ तृतीयाष्टके चतुर्थप्रपाठके पञ्चमोऽनुवाकः)।  
जयाख्यमन्त्रतद्धोमाश्तुर्थे समुदीरिताः।

अथ पञ्चमेऽभ्याताना उच्यन्ते। तन्मत्रपाठस्तु —  
अग्निर्भूतानामिति। अयमग्निर्भूतानां प्राणिनामधिपतिः स्वामी। स तादृशो मामवतु। अधिपतिः स माऽवत्वित्येतत्पदचतुष्टयं वक्ष्यमाणेषु षष्ठ्यन्तेषु वाक्यशेषत्वेनानुवर्तते। ज्येष्ठानां वृद्धतमानां लोकपालानामिन्द्वोऽधिपतिः। यम शब्देनाग्निविशेष उच्चते। अग्निर्वाव यम इति स्रुत्यन्तरात्। अग्निवायुसूर्यचन्द्र बृहस्पतयः पृथिव्यन्तरिक्षद्युनक्षयब्राह्मणजातीनामधिपतयः प्रसिद्धाः। मित्रः सत्यवचनानामधिपतिः। वरुणः कूपादिगतानां स्थिराणा (मपा) मधिपतिः। सुमुद्रः स्त्रोत्यानां नदीप्रवाहगतानामधिपतिः। अन्नं साम्राज्यानां सार्वभौमराजभोग्यानां द्रव्याणां स्वामी। अनुवर्त्यंमानस्य लिङ्गव्यत्ययं द्योतयितुमधिपति तन्माऽवत्वित्याम्नातम्। सोमसवितृरुद्रात्वष्टार ओषध्यनुज्ञाप * शुरूपाणामधिपत्यय-प्रसिद्धाः। विष्णुः पर्वतानां गोवर्धनादीनामधिपतिः। मरुतो गणनामादित्यव स्वादिगणदेवातानां स्वामिनः। अत्रानुपज्यमानस्य वचनव्यत्ययं द्योतयितुमधिपतयस्ते माऽवन्त्वित्याम्नातम्। पितर इत्यादीनि यजुर्मन्त्राणां पदानि पितृपितामहशब्दौ जीवद्विषयौ। तततामहशब्दौ मृतविषयौ। सषिण्डता तु पुरुषा-  
* सर्व पुस्तकेषु पशुत्वरूपाणामिति वर्तते तत्प्रामादिकम्।

[[1665]]

त्सप्तमाद्विनिर्वतते। ततः सप्तमादूर्ध्वा ये विप्रकृष्टास्ते परे। ततोऽर्वाचीनाः संनिकृष्टा अवरे। हे पित्रादयो यूयमिहैव तेषु तेषु विषयेषु मामवत रक्षत। कुत्र कुत्रेति तदुच्यते-अस्मिन्ब्रह्मन्नस्यां ब्राह्मणजातावस्मिन्क्षत्त्रेऽस्यामाशिष्याशासनीये पर्जापश्वादिरूपेऽस्मिन्फलेऽस्यां पुरोधायां पुरुस्करणरूपेऽस्मिन्प्राधान्येऽस्मिन्कर्माणे क्रियमाणेऽस्मिन्ननुष्ठानविशेषेऽस्यां देवहूत्यां देवान्प्रति यदेतदस्मदीयमाह्वानं त स्मिन्नाहूवाने। एतेष सर्वेषु विषयेषु मां रक्षत पितर इत्यादिके चरम्मन्त्रे समाम्नातमास्मिन्ब्रह्मन्नित्यादिकं पूर्वेषु सप्तदशमन्त्रेष्वनुषञ्जनीयम्। तथा सत्याग्निर्भूतानामधिपतिः स माऽवत्सस्मिन्ब्रह्मन्निन्द्रो ज्येष्ठानामधिपतिः। स माऽवत्वस्मिन्ब्रह्मन्, इत्येवं सर्वत्र पाठः संपद्यते॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे  
चतुर्थप्रपाठके पञ्चमोऽनुवाकः॥ ५॥  
----

### ०६ 
(अथ तृतीयाष्टके चतुर्थप्रपाठके षष्टोऽनुवाकः)।  
दे॒वा वै यद्य॒ज्ञेऽकु॑र्वत तदसु॑रा अकुर्वत॒  
ते दे॒वा ए॒तान॑भ्याता॒नान॑पश्य॒न्तान॒भ्यातन्वत  
यद्दे॒वानां॒ कर्माऽऽसी॒दार्ध्यत॒ तद्यदसु॑राणां न  
तदा॑र्ध्यत॒ येन॒ कर्म॒णेर्त्से॒त्तत्र॑ होत॒व्या ऋ॒घ्नो  
त्ये॒व तेन॒ कर्म॑णा॒ यद्विश्वे दे॒वाः स॒मभर॒न्त  
स्मा॑दभ्याता॒ना वै॑श्वदे॒वा यत्प्र॒जा॒प॑ति॒र्जया॒  
न्प्राय॑च्छ॒त्तस्मा॒ज्जयाः प्राजाप॒त्याः [ १ ]  
यद्रा॑ष्ट्र॒भृद्भी रा॒ष्ट्रमाऽद॑दत॒ तद्रा॑ष्ट्र॒भृताꣳ राष्ट्र-  
भृ॒त्त्वं ते दे॒वा अभ्याता॒नैरसु॑रान॒भ्यात॑न्वत॒

[[1666]]

जये॑रजयन्राष्ट्र॒भृद्भी रा॒ष्ट्रमाऽद॑दत॒ यद्दे॒वा अ॑  
भ्याता॒नैरसु॑रान॒भ्यात॑न्वत॒ तद॑भ्याता॒नाना॑म-  
भ्यातान॒त्वं यज्जयै॒रज॑य॒न्तज्जया॑नां जय॒त्वं  
यद्रा॑ष्ट्र॒भृद्भी॑ रा॒ष्ट्रमाऽद॑दत तद्रा॑ष्ट्र॒भूता॑ꣳ रा-  
ष्ट्रभृ॒त्त्वं ततो दे॒वा अभ॑व॒न्पराऽसु॑रा॒ यो न्रा  
तृ॑व्यवा॒न्त्स्यात्स ए॒ताञ्जुहुयादभ्याता॒नैरे॒व  
भ्रातृ॑व्यान॒भ्यात॑नुते॒ जयै॑र्जयति राष्ट्र॒भृद्धी॑  
रा॒ष्ट्रमा द॑त्ते भवत्या॒त्मना॒ परा॑ऽस्य॒ भ्रातृ॑व्यो  
भवति॥ २॥  
(प्रा॒जा॒प॒त्याः सो॑ऽष्टाद॑श च)।  
इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठके षष्ठोऽनुवाकः॥ ६॥

अभयातानाभिधा मन्त्राः पञ्चमे समुदीरिताः।  
अथ षष्ठे तद्धोमविधिरभिधीयते। तत्र होमं विधातुं प्रस्तौति —  
देवा वै यदिति। अभ्यातानाख्यान्मन्त्रान्कर्मसमृद्धिहेतून्दृष्ट्वा तानाभिमुख्येऽऽनीय देवा अजुहवुस्तेन देवानां कर्म समृद्धमासीत्। तद्होमाभावादसुराणां कर्म न समृद्धम्। अथ विधत्ते —  
येन कर्मणेति। ईर्त्सेदृद्धितिच्छेत्। ऋघ्नोत्येव समृद्धिं प्राप्नोत्येव।  
अथ भातृव्यवतः समुच्चितानामभ्यातानजयाराष्ट्रभृतां होमं विधत्ते —  
यद्विश्वे देवा इति। यस्मात्सर्वेऽपि देवाः पूर्वोक्तप्रकारेणभ्यातानमन्त्रान्सम-भरन्संपादितवन्तस्तस्मादेते वैश्वदेवा इत्युच्यन्ते। यस्मात्प्रजापतिर्जयानिन्द्राय प्रायच्छत्तस्मात्ते प्राजापत्या इत्युच्यन्ते। यस्मादुपरितनानुवाकाम्नातै राष्ट्रभृत्संज्ञकैर्मन्त्रैरसुरसंबन्धिराष्ट्रं देवाः स्वीकृतवन्तस्तस्यात्ते राष्ट्रभृत उच्यन्ते। देवास्तु

[[1667]]

प्रथममभ्यातानैरसुरान्वशीकृत्य जयैर्विनष्टैश्वर्यान्कृत्वा राष्ट्रभृद्भिस्तदीयं निवास-स्यानमपहृतवन्तः। अभ्यातन्वत एभिरित्यभ्यातानत्वम्। जयन्त्येभिरिति जयत्वम। राष्ट्रं भ्रियते स्वी क्रियत एभिरिति राष्ट्रभृत्त्यम। समुञ्चितैरेतौस्त्रिभिर्होमैर्देवा विजयिनोऽ-भवन्। असुरास्तु पराभूताः। अथ विधत्ते —  
यो भ्रातृव्यवानिति। अभ्याततिर्वशीकारः। जयोऽन्यदीयैश्वर्यनाशनम्। राष्ट्रादानं तदीयभूमेरपहारः। तद्वित्रिधफलसिद्ध्यर्थं त्रिविधान्समुच्छित्य जुहुयात्।  
अत्र मीमांसा।

तृतीयाध्यायस्य चतुर्भपादे चिन्तितम् —

येनेर्त्सेत्कर्मणा तत्र जयहोमोऽखिलर्थता।  
वैदिकेष्वेव वा सर्वशेषोऽसंकोचकत्वतः॥  
होम आहवनीये स्यात्कृष्यादिषु न सोऽस्ति ह्रि।  
तेनानारभ्यपाठेऽपि वैदिकेष्वेव ते जयाः॥  
अनारभ्य श्रूयते – “येन कर्मणेर्त्सत्तत्र जयाञ्जुहुयात्तद्वद्राष्ट्रभृतो जुहोत्यभ्यातानाञ्जुहोति” इति। ईर्त्सेदृद्धिमिच्छेत्। चित्तं च स्वाहेत्यादयो जयाः। ऋतापाडित्यादयो राष्ट्रभृतः। अग्निर्भूतानामित्याद्रयोऽभ्यातानाः। तत्र वैदिक कर्मणीव लौकिककृष्यादिकर्मण्यप्यृद्धेरिष्यमाणत्वात्संकोचे कारणाभावज्जयादिहोमः सर्वशेष इति चेन्मैवम्। यदाहवनीये ऽ जुह्वति तेन सोऽस्याभीष्टः प्रीत इति वाक्येन होममुद्दिश्याऽऽहवनीयविधानात्कृष्यादौ तद्भावद्गैदिष्वेव जयादिहोमः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे  
चतुर्थप्रपाठके षष्ठोऽनुवाकः॥ ६॥  
*”जुहोति” इति ख. पुस्तकस्थं पाठान्तरम्।

[[1668]]

### ०७ 
(अथ तृतीयाष्टके चतुर्थप्रपाठके सप्तमोऽनुवाकः)।  
ऋ॒ता॒षाडृ॒तधामाऽग्निर्गं॑न्ध॒र्वस्तस्यौष॑ध-  
योऽप्स॒रस॒ ऊर्जो॒ नाम॒ स इ॒दं ब्रह्म क्ष॒त्रां  
पा॑तु॒ ता इ॒दं ब्रह्म॑ क्ष॒त्रां पा॑न्तु॒ तस्मै॒ स्वाहा॒  
ताभ्यः॒ स्वाहा॑ स+ हि॒तो वि॒श्वसा॑मा॒ सूर्यो॑  
गन्ध॒र्वस्तस्य॒ मरी॑चयोऽप्स॒रस॑ आ॒यवः॑ सु-  
षु॒म्नः सूर्य॑रश्मिश्च॒न्द्रमा॑ गन्ध॒व॑स्तस्य॒ नक्ष॑-  
त्राण्यप्सरसो॑ बे॒कुर॑यो भु॒ज्युः सु॑प॒र्णो य॒ज्ञो  
ग॑न्ध॒र्वस्तस्य॒ दक्षि॑णा अप्स॒रसः॑ स्त॒वाः प्र॒-  
जाप॑तिर्वि॒श्वक॑र्मा॒ मनः॑ [ १ ] ग॒न्धर्व॒स्त-  
स्या॑र्क्सा॒मान्य॑प्स॒रसो॒ वहन॑य इषि॒रो वि॒श्व-  
व्य॑चा॒ वातो॑ गन्ध॒र्वस्तस्याऽऽपाऽप्स॒रसो॑  
मु॒दा भुव॑नस्य पते॒ यस्य॑ त उ॒परि॑ गृ॒हा इ॒ह  
च॑। स नो॑ रा॒स्वाज्या॑निꣳ रा॒यस्पोषꣳ सु॒  
वीर्यꣳ संवत्स॒रीणाꣳ स्व॒स्तिम्। प॒र॒मे॒ष्ठ्य-  
धि॑पतिर्मृ॒त्युर्गन्ध॒र्व॑स्तस्य॒ विश्व॑मप्स॒रसो॒ भु-  
वः सुक्षि॒तिः सुभू॑तिर्भद्र॒कृत्सुव॑र्वान्प॒र्जन्यो॑  
गन्ध॒र्वस्तस्य॑ वि॒द्युतो॑ऽप्स॒रसो॒ रुचो॑ दू॒रेहे॑  
तिरमृड्यः॒ [ २ ] मृ॒त्युर्गं॑न्ध॒र्वस्तस्य॑ प्र॒जा  
अ॑प्स॒रसो॑ भी॒रुव॒श्चारुः॑ कृपणका॒शी कामो॑  
गन्ध॒र्वस्तस्या॒ऽऽधयो॑ऽप्स॒रसः॑ शो॒चय॑न्ती॒-

[[1669]]

र्नाम॒ स इ॒दं ब्रह्म॑ क्ष॒त्रां पा॑तु॒ ता इदं ब्रह्म॑  
क्ष॒त्त्रं पा॑न्तु तस्यै॒ स्वाहा॒ ताभ्यः॒ स्वाहा॒ स  
नो॑ भुवनस्य प॒ते यस्य त उ॒परि॑ गृ॒हा इ॒ह  
च॑। उ॒रु ब्रह्मणे॒ऽस्मै क्ष॒त्त्राय॒ महि॒ शर्व॑ य-  
च्छ ( ३ )॥

[ मनो॑ऽमृडयः षट्च॑त्वारिꣳशच्च ]

इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठके सप्तमोऽनुवाकः॥ ७॥

( अथ तृतीयाष्टके चतुर्थप्रपाठके सप्तमोऽनुवाकः)।

अभ्यातानैः जयैः राष्ट्रभृद्भिः षष्ठे तु वर्णितः।

अथ सप्तमे राष्ट्रभृन्मन्त्रा उच्यन्ते। तेषां विनियोगविशेषमग्निकाण्डे सूत्रकारो दर्शयति “षड्मिः पर्यायैर्द्वादश राष्ठ्रभृतो जुहोत्युताषाडृतधामेति पर्यायमनुदृत्य तस्मै स्वाहेति प्रथमाहुतिं जुहोति ताभ्यः स्वाहेत्युत्तरामेवमितरान्पञ्च पर्यायान्विभजति वनस्य पत इति पर्यायाणां सप्तभ्याहुतीनां त्रयोदश्येतेन व्याख्यातां भुवनस्य पत इति रथमखे पञ्चाऽऽहुतीर्जुहोति दश वा इति। अत्राऽऽद्येषु प्रथमं पर्यायमाह---  
ऋताषाडिति। ऋतेन सत्येन सह सवमनृतमभिभवतीत्यृताषाट्। ऋतशब्दवाच्यं धाम स्थानं यस्यासावृतधामा। तादृशोऽग्निनामकः कश्विद्गन्धर्वस्तस्यो षधिदेवता अप्सरसः प्रियमार्याः। ऊर्ज इति तासां नामवेयम्। ऊर्जयन्ति बलवन्तं प्राणवन्तं वा कुर्वन्तीत्यूर्णः। स गन्धर्व इदं ब्रह्म बृहत्क्षत्रं फलसमर्थमिदं कर्म हविर्वा पातु रक्षतु फलपर्यवसन्तं करोतु। ताश्वाप्सरस इदं ब्रह्म क्षत्रं च पान्तु तथा रक्षन्तु। तस्मै गन्धर्वाय स्वाहा हुतमस्तु। ताभ्योऽप्सरोभ्य इदं स्वाहा हुतमस्तु। अथ द्वितीयपर्यायमाह —

[[1670]]

सꣳहितो विश्वसामेति। संधीयते सर्वमनुसंधीयतेऽनेनोति संहितः। विश्वानि सामान्यवसितान्यस्मिन्निति विश्वसामा। तादृशः सूर्यनामकः कश्चिद्गन्धर्वस्तस्य मरीचिदेवताः प्रिया भार्याः, आयुव इति तासां नामधेयम्। आयान्ति शीघ्रमागच्छन्तीत्यायुवः नाम स इदं ब्रह्मेत्यादिकं सर्वत्रानुषञ्जनीयम्। अथ तृतीयपर्यायमाह-  
सुषुम्नः। सूर्यरश्मिरिति। शोभनं सुम्नं सुखमस्येति सुषुम्नः। सूर्यस्येव रश्मिर्यस्यासौ सूर्यरश्मिः। च द्रमोनामक कश्विद्गन्धर्व्तस्य नक्षत्रसदृशानि शरीराणि भार्यास्ताश्व बेकुरीनामिकाः। चित्तविकारहेतुत्वाद्वेकुरय इत्युच्यन्ते। अथ चतुर्थपर्यायमाह —  
भुज्युः सुपर्ण इति। भुनक्ति पालयसि विश्वमिति भुज्युः। पक्षिवदाका शवशगामित्वात्सुपर्णस्तादृशो यज्ञनामकः कश्चिद्गन्धर्वस्तस्य च दक्षिणारूपा देवता भार्यास्ताश्च स्तूयन्त इति व्युत्पत्त्या स्तवा इत्युच्यन्ते। अथ पञ्चमं पर्यायमाह —  
प्रजापतिरिति प्रजानां पालकः प्रजापतिः। विश्वं कर्म करणीयं य स्यासौ विश्वकर्मा। तादृशो मनोनामकः कश्चिद्गन्धर्वस्तस्य च ऋक्सामदेवता भार्यास्ताश्च सौन्दर्यं वहन्तीति इत्युच्यन्ते। अथ षष्ठं पर्यायमाह —  
इषिरो विश्वव्यचा इति। इष्यमाणवस्तुसंपन्नत्वादिपिरः। विश्वं विशेषेणाञ्चति गच्छतीति विश्वव्यचाः। तादृशो वातनामकः कश्चिद्गन्धर्वस्तस्याब्देवता भार्यास्ताश्च हर्षयुक्तत्वान्मुदा इत्युच्यन्ते। अथ पर्यायेषु सप्तमं त्रयोदशाहुत्यर्थं मन्त्रमाह —  
भुवनस्य पत इति। भुवनस्य सर्वलोकस्य पते हे पालक यस्य तवोपर्य न्तरिक्षद्युलोकयोरिह च पृथिव्यां गृहाः सन्ति स त्वं नोऽस्मब्यमज्यार्नि रास्व वयोहान्यभाव देहि। तथा रायस्पोषं धनपुष्टिं सुवीर्यं शोभनपुत्रं संवत्सरीणां स्वस्तिं संवत्सरजीवनपरिमिता समृद्धिं च देहि। अथोत्तरस्मिन्पर्यायपञ्चके प्रथमं पर्यायमाह —

[[1671]]

परमेष्ठ्यधिपतिरिति। परमे सर्वोत्तमस्थाने तिष्ठतीति परमेष्टी। अधिकत्वेन फलपाताऽधिपतिः। तादृशो मृत्युनामकः कश्चिद्गन्धर्वस्तस्य विश्वाभिमानिन्यो देवता भार्यांस्ताश्च भवन्ति सर्वदा वर्तन्ते इति भुव इत्युच्यन्ते। अथ द्वितीयं पर्यायमाह —  
सुक्षितिः सुभूतिरिति। शोभना क्षितिर्भूमिर्यस्यासौ सुक्षितिः। समीचीननिवासस्थान इत्यर्थः। शोभना भूतिरैष्वर्यं यस्यासौ सुभूतिः भद्रं कन्याणं यजमानाय करोतीति भद्रकृत्। सुवः स्वाधीनः स्वर्गलोकोऽस्यास्तीति सुवर्वान्। तादृशः पर्जन्यनामकः कश्चिद्गन्धर्वस्तस्य च विद्युद्देवता भार्यास्ताश्च दीप्यमानत्वाद्रुच इत्युच्यन्ते। अथ तृतीयं पर्यायमाह —  
दूरेहेतिरिति। दूरेऽप्यवस्थितस्य प्रहारसाधनं हेतिर्यस्यासौ दूरेहेतिः। नामश्रवणमात्रेण सुखनिवर्तकत्वादमृडयस्तादृशो मृत्युनामकः कश्चिद्गन्धर्वस्तस्य प्रजाभिमानिदेवता भार्यस्ताश्च बिभ्यति मृत्योरिति भीरुव इत्युच्यन्ते। अथ चतुर्थं पर्यायमाह –  
चारूः कृपमकाशीति। रमणीयाचरणोपेतत्वाद्रमणीयशरीरत्वाद्वा चारुः। कृपणेष्विन्द्रियार्थेषु प्रकाशयति मनो दीपयतीति कृपणकाशी। तादृशः कामनमिकः कश्चिद्गन्धर्वस्तस्य विषयाभिलाषनिमित्तचित्तक्लेशाभिमानिदेवता भार्यास्ताश्चापेक्षितविषयप्राप्त्यभावेन जनाञ्शोकयुक्तान्कुर्वन्तीति शोचयन्तीरित्युच्युच्यन्ते। नाम सइदं ब्रह्मेत्यादेस्तु सर्वत्रानुषङ्गद्योतनाय पुनः पाठः।  
अथात्र पञ्चमं पर्यायरूपं द्वाविंशाहुतिसाधनं मन्त्रमाह —  
स नो भृवनस्येति। भुवनस्य सर्वलोकस्य हे पते पालक यस्य तवोपरितनलोकद्वये पृथिव्यां च गृहाः सन्ति स त्वं नोऽस्मभ्यमूरु विपुलं शर्म सुखं यच्छ। तथैवात्मै ब्रह्मणे ब्राह्मणजातियुक्ताय क्षत्त्राय समर्थाय च महि शर्म यच्छ महत्सुखं देहि। अत्र विनियोगसंग्रहः —

यथा त्रयोदश जयाश्चित्तं चेत्यादयः श्रुताः।  
अग्निरभ्यातानमन्त्रा अष्टादश यथाश्रुताः॥  
ऋता राष्टृभृतस्तद्वद्द्वाविंशतिरूदीरिताः॥

[[1672]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे  
चतुर्थप्रपाठके सप्तमोऽनुवाकः॥ ७॥

### ०८ 
(अथ तृतीयाष्टके चतुर्थप्रपाठकेऽष्टमोऽनुवाकः)।  

रा॒ष्ट्रका॑माय होत॒व्या॑ रा॒ष्ट्र वै रा॑ष्ट्रभृतो॑  
रा॒ष्ट्रेणै॒वास्मै रा॒ष्ट्रमव॑ रुन्धे रा॒ष्ट्रमे॒व भ॑व-  
त्यात्मने होत॒व्या॑ रा॒ष्ट्रं वै रा॑ष्ट्र॒भृतो राष्ट्रं  
प्रजा रा॒ष्ट्रं प॒शवो रा॒ष्ट्रं यच्छ्रेष्ठो॒ भव॑ति  
रा॒ष्ट्रेणै॒व रा॒ष्ट्रमव रुन्धे॒ वसि॑ष्ठः समा॒नानं॑  
भवति॒ ग्राम॑कामाय होत॒व्या॑ रा॒ष्ट्रं वै रा॑-  
ष्ट्र॒भृतो रा॒ष्ट्र+ स॑जा॒ता रा॒ष्ट्रेणै॒वास्मै॑ रा॒ष्ट्रꣳ  
स॑जा॒तानव॑ रुन्धे ग्रा॒मी [ १ ] ए॒व भ॑वत्य-  
धि॒देव॑ने जुहोत्यघि॒देव॑न ए॒वास्मै॑ रजा॒तानव॑  
रुन्धे॒ त ए॑न॒मव॑रुद्धा॒ उप॑ तिष्ठन्ते रथमु॒ख  
ओज॑स्कामम्य होत॒व्या॑ ओजो॒ वै रा॑ष्ट्र॒भृत॒  
ओजो॒ रथ॒ ओज॑सै॒वास्मा॒ ओजोऽव॑ रुन्ध-  
आज॒स्व्ये॑व भ॑वति॒ यो रा॒ष्ट्रादपभूतः॒ स्या-  
त्तस्मै॑ होत॒व्या॑ यावंन्तोऽस्य॒ रथाः॒ स्युस्ता-  
न्ब्रृ॑याद्यु॒ङ्ग्ध्वमिति॑ रा॒ष्ट्रमेवास्मै॑ युनक्ति  
( २ ) आहु॑तयो॒ वा ए॒नस्याक्लृ॑प्ता॒ यस्य

[[1673]]

रा॒ष्ट्रं न कल्पते स्वर॒थस्थ॒ दक्षि॑णं च॒क्रं प्र॒-  
वृह्य नाडीम॒भि जु॑हुयादाहुतीरेवास्य॑ कल्प  
यति॑ ता अस्य॒ कल्प॑माना रा॒ष्ट्रमनु॑ कल्पते  
सङग्रा॒मे संय॑त्ते होत॒व्या॑ रा॒ष्ट्रं वै रा॑ष्ट्र॒भृतो॑  
रा॒ष्ट्रे खलु॒ वा ए॒ने व्याय॑च्छन्ते ये स॑ङ्ग्राम+  
सं॒यन्ति॒ यस्य॒ पूर्व॑स्य॒ जुह्व॑ति॒ स एव भ॑वति॒  
जय॑ति॒ तꣳ सङ्ग्रा॒मं मा॑न्धुक इ॒घ्मः ( ३ )  
भ॒व॒त्यङ्गारा ए॒व प्र॑ति॒वेष्ट॑माना अ॒मित्रा॑णा-  
मस्य॒ सेनां॒ प्रति॑ वेष्टयन्ति॒ य उ॒न्माद्ये॒त्तस्मै॑  
हो॒तव्या॑ गन्धर्वाप्स॒रसो॒ वा ए॒तमुन्मा॑दयन्ति॒  
य उ॒न्माद्य॑त्ये॒ते खलु वै ग॑न्धर्वाप्स॒रसो॒ य॒-  
द्रा॑ष्ट्र॒भृत॒स्तस्मै॒ स्वाहा॒ ताभ्यः॒ स्वाहेति॑ जु-  
होति॒ तेनै॒वेना॑ञ्छमयति॒ नैय॑ग्रोध॒ औदु॑म्बर॒  
आश्व॑त्थः॒ प्लाक्ष॒ इती॒घ्मो भव॑त्येते वै गन्ध  
र्वाप्स॒रसो॑ गृ॒हाः स्व ए॒वैना॑न् [ ४ ] आ॒य-  
तने शमयत्यभि॒चर॑ता प्रतिलो॒मꣳ हो॑त॒व्याः॑  
प्रा॒णाने॒वास्य॑ प्र॒तीच॒ प्रति॑ योति॒ तं ततो॒  
येन॒ केन॑ च स्तृणुते॒ स्वकृ॑त इरि॑णे जुहोति  
प्रद॒रे वै॒तद्वा अस्मै निर्ऋ॑तिगृहीतं विर्ऋ॑ति-  
गृहीत ए॒वैनं॒ निर्ऋ॑त्या ग्राहयति॒ यद्वा॒चः  
कृ॒रं तेन॒ वषट्करोति वा॒च ए॒वैनं क्रू॒रेण॒ प्र

[[1674]]

वृ॑श्चति ता॒जगार्ति॒मार्छ॑ति यस्य का॒मये॑ता  
न्नाद्य॑म् ( ५ ) आ द॑दी॒येति॒ तस्य॑ स॒माया॑  
मुत्ता॒नो नि॒पद्य॒ भुव॑नस्य पत॒ इति॒ तृणा॑नि  
सं गृ॑हणीयात्प्र॒जाप॑तिर्वै भुव॑नस्य पतिः॑ प्र॒  
जाप॑तिनै॒वास्या॒न्नाद्य॒मा द॑त्त इ॒द॒महम॒मुष्यां  
ऽऽमुष्याय॒णस्या॒न्नाद्यꣳ हरा॒मीत्या॑हा॒न्नाद्य॑  
मे॒वास्य॑ हरति ष॒ड्भिहर्र॑ति॒ षड्वा ऋतवः॑  
प्र॒जाप॑तिनैवास्या॒न्नाद्य॑मा॒दायर्त॒वो॑ऽस्मा॒ अनु॒  
प्र य॑च्छन्ति [ ६ ] यो ज्ये॒ष्ठब॑न्धुरप॑भूतः॒  
स्यात्तꣳ स्थले॑ऽवसाय्य॑ ब्रह्मौद॒नं चतुः॑शरावं  
प॒क्त्वा तस्मै॑ होत॒व्या॑ वर्ष्म॒ वै रा॑ष्ट्र॒भृतो॒ व-  
र्ष्म॒ स्थलं वर्ष्म॑णै॒वैनं वष्मं समा॒नानां॑ गम-  
यति॒ चतुः॑शरावो भवति दि॒क्ष्वे॑व प्रति॑ ति-  
ष्ठति क्षी॒रे भ॑वति॒ रुच॑मे॒वास्मि॑न्दधा॒त्युद्ध॑रति  
शृत॒त्वाय॑ स॒र्पिष्वा॑न्भवति मेध्य॒त्वाय॑ च॒त्वार॑  
आर्षे॒याः प्राश्न॑न्ति दि॒शामे॒व ज्योति॑षि जु-  
होति [ ७ ]॥  
( ग्रा॒मी यु॑नक्ती॒ध्मः स्व ए॒वैना॑न॒न्नाद्यं॑ यच्छ॒न्त्येका॒न्नप॑ञ्चा॒शञ्च॑ )  
इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठकेऽष्टमोऽनुवाकः॥ ८॥

[[1675]]

( अथ तृतीयाष्टके चतुर्थप्रपाठकेऽष्टमोऽनुवाकः)।  
अनुवाके सप्तमेऽस्मिन्नुक्ता राष्ट्रभृतोऽखिलाः।  
अथाष्टमे तेषां काम्याः प्रयोगा उच्चन्ते। तत्रैवं प्रयोगं विधत्ते —  
राष्ट्रकामयेति। ये एते पूर्वानुवाकोक्ता राष्ट्रभृत्संज्ञका मन्त्रास्तेषां राष्ट्रप्राप्तिहेतुत्वाद्राष्ट्रमित्यपचर्यते। अतस्तन्मन्त्रहोमलक्षणेन राष्ट्रेणैव यजमानार्थ मध्यर्युर्भूमिविशेषरूपं राष्ट्रं संपादयति। स च यजमानो राष्ट्रं प्राप्नोत्येव। अतो राष्ट्रमाप्तिकामयजमानर्थमेते मन्त्रा होतव्याः।  
अथ प्रजापश्वादिनाऽऽत्मोत्क्रर्षार्थं तैरेव मन्यैर्होमं विधत्ते —  
आत्मने होतव्या इति। मन्त्राणां पूर्ववत्साधनत्वाद्राप्ट्रत्वम्। सत्यपि भूगिविशेषरूपे राष्ट्रे प्रजापशुश्रैष्ठ्यानामभावे सति भोगासंभवाद्भूमिवद्भोगहेतुत्वेन प्रजादीनाप्रपि राष्ट्रत्वम्। अतो राष्ट्ररूपमन्त्रेण राष्ट्रेण प्रजादिरूपात्मोत्कर्षरूपं राष्ट्रमवरुन्धे। तथा सति समानानामन्येषांस्वयमेवातिशयेन निवासहेतुर्भवति। अथ ग्रामप्राप्तये होमं विधत्ते —  
ग्रामकामायेति। स्वेन सहोत्पन्ना ज्ञातय एकग्रामनिवासिनश्व सजातास्तेषु सर्वेषु सत्सु राष्ट्रं संपूर्णं भवतीति तेषां राष्ट्रत्वमते मन्त्ररूपेण राष्ट्रेण सजातरूपं राष्ट्रभवरुन्धे ग्रामस्वामी भवत्येव। तस्य होमस्य देशविशेषं विधत्ते —  
अधिदेवन इति। अविदीव्यन्ति द्यूनेन क्रीष्ठन्त्यस्मिस्थान इत्यधिदेवनं तत्र होमे सति तस्मिन्नेव स्थाने ये सजाताः समागतास्तान्सवीनवीनान्करोति। ते चाधीनाः सन्त एव सेवन्ते। अथ बलालामाय होमं विधत्ते —  
रथमुख् इति। रथस्य यदीषाग्रं तदग्नेरुपरि धारयित्वा तत्र जुहुयात्। राष्ट्रभृन्मन्त्राणां रथस्य च क्रतुहेतुत्वादोजस्त्वम्। अतस्तदुभयरूपेणौजसैव यजमानस्य बलमधीनं करोति। ततो बलवान्भवत्यवे।  
अथ राष्ट्राद्भ्रष्ट्रस्य तत्प्राप्तये होमं विधत्ते —  
यो राष्ट्रादिति। अस्व राष्ट्रभ्रष्टस्य सतोऽपि यावन्तो रथाः सन्ति तान्सर्वान्नरैर्योजयध्वमिति प्रैषं ब्रूयात्। अनेन प्रैषेण होमेन चास्मै भ्रष्टाय राष्ट्रं संपादयति।

[[1676]]

यदा लब्धमपि राष्ट्रमिष्टसाधनसमर्थं न भवति तदा प्रयोगविशेष विधत्ते-  
आहुतयो वा इति। न कल्पते भोगे क्षमं यस्य न भवति, एतस्य पूर्वा आहुतयः स्वकार्यक्षमा न भवन्ति तदानीमयं स्वकीयरथस्य यद्दक्षिणं चक्रं तदग्नेरुपरि धारयित्वा तस्य चक्रस्य रन्ध्राभिमुखत्वेन जुहुयात्। तदानीमस्याऽऽहुतीः कल्पयत्वेव स्वकार्यक्षमा एव करोति। ताश्व क्षमाः सत्यो राष्ट्रं भोगे क्षमं कुर्वन्ति। अतस्ता आहुतीरनु राष्ट्रं क्षमं भवतीत्युच्यते।  
अथ युद्धे प्रवृत्ते जयार्थिनो होमं विधत्ते —  
सह्ग्रामे संयत्त इति। ये युद्धं प्राप्नुवन्ति एते राष्ट्रे निमित्तभूते सति कलहं कुर्वान्त। तेषा च कलहं कुर्वतां मध्ये प्रथमं होमे प्रवृत्तस्य यस्यैता राष्ट्रभृतो जुह्वति स एव समर्थो भवति न त्वन्यः। समर्थत्वाच्य तं सङ्ग्रामं जयति। श्रौताग्निं प्रज्वलयितुं काष्टविशेषं विधत्ते —  
मान्धुक इघ्म इति। मधुकवृक्षस्य संबन्धी काठविशेष मान्धुकः। तेन प्रत्वीमत्रं पृथगग्निमुपसमाधाय जुहुयात्। तत्र मधूककाष्ठजन्मा येऽङ्गारास्त एवास्य यजमानस्य विरोधिपुरुषाणां सेनां प्रत्येकं वेष्टयन्ति। परकीये कटकेऽग्निवाधा जायते। पुरुषाणां वा शरीरेषु ज्षरदिसंतापो जायत इत्यर्थः।  
अथोन्मादपरिहाय होमं विधत्ते —  
य उन्माद्येति। यः पुरुष उन्मत्ते भवत्येतं गन्धर्वाप्सरत्त एवोन्मत्तं कुर्वन्ति। राष्ट्रभृन्मन्त्राश्व गन्धवाष्सरसस्तद्देवत्यत्वाद्वन्धवर्वानुद्दिश्य तस्यै स्वाहेति अप्सरस उद्दिश्य ताभ्यः स्वाहेति जुहुयात्। तेन होमेनोभयविधानुन्मादयितृञ्शान्तान्करोति।  
अत्रापि पूर्ववदग्निं प्रज्वलयितुं काष्ठविशेषान्विकाल्पितान्दर्शंयति —  
नैयग्रोध औदुम्बर इति। एते न्यग्रोधादयः वैशाब्दो लोकप्रसिद्धिं दर्शमति। अभिचाराऱ्ततयैतद्धोतं विधत्ते —  
अमिचरतेति। प्रतिलोममन्त्यादिक्रमेण अस्याभिचरितस्य प्राणान्प्रतीचः प्राणाषानादीन्विपरीतस्थानैः प्रतियौति प्रतिकूलत्वेन योजयति। ततस्तमनाया सेनैष हिनस्ति। देशं विधत्ते —

[[1677]]

स्वकृत इरिण इति। ऊयररूपायां सुषिररूपायां वा भूमावभिचारदेवतायाः स्वस्थाने तमेनं शत्रुं निर्ऋत्या तया देवतया ग्राहयति। वाचः क्रूरेण वषट्कारेणैनं प्रकर्षेण वृश्वति च्छिनत्ति। ततो झटित्यार्तो भवति।  
शत्रोरन्नाद्यस्यान्नदनशक्तेश्व हरणकामत्य कर्मविशेषं विधत्ते —  
यस्य कामयेतेति। सभायामत्तानशरीरो निपतितः संस्तृणानि भुवनस्यपति इति संगृण्हीयातु*। तत्र मन्त्रसंख्यां विधत्ते —  
षड्भिर्हरतीति। षड्भिः स नो भुवनस्यं पत इत्यन्तैः।  
परकृतभयवतस्तत्परिहाराय कर्मान्तरं विधत्ते —  
यो ज्येष्ठबन्युरिति। ज्येष्ठबन्धुः सत्यौऽपभूतः स्वयं ततो निकृष्टस्तत्पराभूत इति यावत्। तं स्थल उच्चप्रदेशेऽवसाम्योपरवेश्य तस्मै तत्फलसिद्धये होताब्या राष्ट्रभृतः। स्थलं च वर्ष्म शरीरमुभवविधेन, वर्ष्मणैव यजमानं स्वसमानानां परुषाणां शरीरस्थानीयं करोति। असौ शरीरवत्प्रधानभूत इतरे हस्तादिवदुपसर्जनभूता यथा भवन्ति तता करातीत्यर्थः। शरावसंख्यां प्रशंसति —  
त्ततुःशराव इति। दिशां चतुष्टयात्तत्संख्यया तत्र प्रतिष्ठा युक्ता।  
पाकसाधनद्रव्यं विधत्ते —  
क्षीरे भवतीति। रु च स्वादुत्वम्।  
पच्यमानर्स्येदनस्यापव्कत्वपरिहारार्थं दर्व्यो द्धरणं विधत्ते —  
उद्धरतीति। शृतत्वाय पव्कत्वाय। पक्वस्य घृतालुतत्वं विधत्ते —  
सर्पिष्वान्भवतीति। हुतशेषस्य ऋषिसमानैरेवान्यैः प्राशनं विधत्ते —  
चत्वार आर्षेया इति। चतुर्दिक्संबन्धिवन्हिस्थानीयाश्वत्वारो ब्राह्मणा अतस्तैः प्राशितमग्नावेव हुतं भवति॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
चतुर्थप्रपाठकेऽष्टमोऽनुवाकः॥ ८॥  
*आत्र किंचित्त्रुटितमिति प्रतिभाति। व्याख्यानस्यापृर्णत्वात्। ख. च सुस्तकाति रिक्तपुस्तकेषु त्रुटिचिह्वमपि।

[[1678]]

### ०९ 
(अथ तृतीयाष्टके चतुर्थप्रपाठके नवमोऽनुवाकः)।  

देवि॑का॒ निव॑पेत्प्र॒जाका॑म॒श्छन्दाꣳसि॒ वै  
देविका॒श्छन्दा॑ꣳ सीव॒ खलु॒ वै प्र॒जाश्छन्दो॑  
भिरे॒वास्मै॑ प्र॒जाः प्र ज॑नयति प्रथ॒मं धा॒तारं॑  
करोति मिथु॒नी ए॒व तेन॑ करो॒त्यन्वे॒वास्मा॒  
अनु॑मतिर्म॑न्यते रा॒ते रा॒का प्र सि॑नीवा॒ली  
ज॑नयति प्र॒जास्वे॒व प्र॒जा॑तास कु॒ड्वा॑ वाचं॑  
दधात्ये॒ता ए॒व निर्व॑पेत्प॒शुका॑म॒श्छन्दा॑ꣳ सि॒  
वै देवि॑का॒श्दाꣳ सि [ १ ] इ॒व॒ खलु॒ वै  
प॒शव॒श्छन्दोभिरे॒वास्मै॑ प॒शून्प्र ज॑नयति प्र-  
थ॒मं धा॒तारं॑ करोति॒ प्रैव तेन॑ वाषय॒त्यन्वे॒  
वास्मा॒ अनु॑मतिर्म॑न्य॑ते रा॒ते रा॒का॑ प्र सि॑-  
नीवा॒ली ज॑नयति प॒शूने॒व प्रजा॑तान्कु॒हवा॑  
प्रति॑ ष्ठापयत्ये॒ता ए॒व निर्व॑पेद्ग्राम॑काम॒च्छ-  
न्दाꣳ सि॒ वै देवि॑का॒श्छन्दाꣳ सीव॒ खलु॒ वै  
ग्राम॒श्चन्दो॑भिरेवास्मै॒ ग्राम॑मू [ २ ] अव॑  
रुन्धे मध्य॒तो धा॒तारं॑ करोति मध्य॒त ए॒वैनं  
ग्राम॑स्य दधात्ये॒ता ए॒व नि॑र्व॒पेज्ज्योगामयावी॒  
छन्दा॑ꣳ सि॒ वै देवि॑का॒श्छन्दाꣳ सि॒ खलु॒ वा  
ए॒तम॒भि म॑न्य्न्ते॒ यस्य॒ ज्योगा॒मय॑ति॒ छन्दो॑  
मिरे॒वैन॑मग॒दं क॑रोति मध्य॒तो धा॒तारं॑ क  
रोति मध्य॒तो वा ए॒तस्याक्लृ॑प्तं यस्य॒ ज्यो-

[[1679]]

गा॒मय॑ति मध्य॒त ए॒वास्य॒ तेन॑ कल्पयत्ये॒ता  
एव निः ( ३ ) व॒पे॒द्यं य॒ज्ञो नोपनमे॒च्छ  
न्दाꣳ मि॒ वै देवि॑का॒श्छन्दꣳसि॒ खलु॒ वा  
ए॒तं नोप॑ वमन्ति॒ यं य॒ज्ञो नोप॒नम॑ति प्रथ॒मं  
धा॒तारं करोति मुख॒त ए॒वास्मै॒ छन्दाꣳ सि  
दधा॒त्युषैनं य॒ज्ञा न॑मन्ये॒ता ए॒व निर्व॑पेदीजा॒-  
नश्छन्दाꣳ सि॒ वै देवि॑का या॒तया॑मानीव॒  
खलु॒ वा ए॒तस्य॒ छन्दा॑ꣳसि य इं॑जा॒न उ॑-  
त्त॒मं धा॒तारं॑ करोति [ ४ ] उ॒परि॑ष्टादेवा  
स्मै॒ छन्दा॒ꣳ स्यया॑तयामा॒न्यव॑ रुन्ध॒ उपै॑न॒-  
मुत्त॑रो य॒ज्ञो य॑मत्ये॒ता ए॒व नि॑र्वपे॒द्यं मे॒धा  
नोप॒नमे॒च्छन्दांꣳ सि॒ वै देविका॒श्छन्दाꣳ सि॒  
ख॒लु वा ए॒तं नोप॑ नमन्ति॒ यं मे॒धा नोप॒न  
म॑ति प्रथ॒मं धा॒तारं करोति मुख॒त ए॒वास्मै॒  
छन्दाꣳ सि दधा॒त्युपै॑नं मे॒धा नम॑त्ये॒ता ए॒व  
निर्व॑पत् [ ५ ] रुक्का॑म॒श्छन्दाꣳ सि॒ वै देवि॑-  
का॒श्छन्दाꣳसीव॒ खलु॒ वै रुक्छन्दोभिरे॒वा-  
स्मि॑न्रुचं॑ दधाति क्षी॒रे भ॑वन्ति॒ रुच॑मे॒वा  
स्मि॑न्दधति मध्यतो धा॒तारं॑ करोति मध्य॒त  
ए॒वैनꣳ रु॒चो दधाति गाय॒त्री वा अनु॑मति  
स्रि॒ष्टु॒ग्रा॒का जग॑ती सिनीवाल्य॑नु॒ष्टुप्कु॒हूर्धा॒  
ता व॑षट्का॒रः पू॑र्वपक्षो रा॒काऽपर॑प॒क्षः कु॒-

[[1680]]

हूर॑मावा॒स्या॑ सिनीवा॒ली पौ॑र्णमा॒स्यनु॑मति-  
श्व॒न्द्रमा॑ धा॒ताऽष्टौ [ ६ ] वस॑वो॒ऽष्टाक्ष॑रा  
गाय॒त्र्येका॑दश रु॒द्रा एका॑दशाक्षरा त्रि॒ष्टु  
ब्द्वाद॑शाऽऽदि॒त्या द्वाद॑शाक्षरा॒ जग॑ती प्र॒जा-  
पतिरनु॒ष्ठुब्धा॒ता व॑षट्का॒र ए॒तद्वै देवि॑काः॒  
सर्वा॑णि च॒ छन्दाꣳ सि॒ सर्वा॑श्व दे॒वता॑ वष  
ट्का॒रस्ता यत्म॒ह सर्वा॑ नि॒र्वपेदीश्व॒र ए॑नं  
प्र॒दहो॒ द्वे प्र॑थ॒मे नि॒रुप्य॑ धा॒तुस्तृ॒तीयं निर्वं॑  
पे॒त् तर्थो ए॒वोत्त॑रे॒ निर्व॑पे॒त्तथै॑नं॒ न प्र द॑ह॒न्त्यथो॒  
यस्मै॒ कामा॑य निरु॒प्यन्ते॒ तमे॒वाऽऽभि॒रुपा॑-  
ऽऽप्नोति ( ७ )॥  
( प॒शुका॑मच्छ॒न्दा॑ꣳ सि॒ वै देवि॑का॒ष्छन्दा॑ꣳ सि॒ ग्रामं॑ कल्पयत्ये॒ता ए॒व निरु॑त्त॒मं धा॒तांर॑ करोति मे॒घा न॑मत्ये॒ता ए॒व निर्व॑पेद॒ष्टौ द॑हन्ति॒ नव॑ च )।  
इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठके नवमोऽनुवाकः॥ ९॥

( अथ तृतीयाष्टके चतुर्थप्रपाठके नवमोऽनुवाकः)।  
अष्टमे राष्ट्रभृद्धोमास्तत्तत्कामाय वर्णिताः।  
अथ नवमे देविकाख्यानां राजसूयप्रकरणोत्पन्नानां धात्रे पुरोडाशमित्वदीनां पञ्चहविषामुत्कर्षं कृत्वा बहुविधकाम्यप्रयोगो निरुप्यते।  
तत्रैकं प्रयोगं विधत्ते —  
देविका निर्वपेदिति। दीव्यन्त्यपेक्षितं फलविशेषं प्रकाशयन्तीति धात्रे इत्यादयः पञ्चेष्टयो देविकाः। अनुमत्यादयः स्त्रीरूपत्वाद्देव्यस्तदीयत्वादेता देविकाः।

[[1681]]

गायत्री वा अनुमतिरित्यादिच्छन्दोरूपत्वमनुमत्यादीनामुच्यते तद्द्वाता देविका अपि च्छन्दांस्येव। यथा छन्दांसि फलहेतुत्वात्सुखकराणि एवं प्रजा अपि सुखहेतुत्वाच्छन्दःसमानाः। अतो देविकारूपैश्छन्दोभिरेव यजमानार्थं प्रजा उत्पादयति।  
धात्रादीनां पञ्चानां प्रजोत्पत्तौ दृश्यगुणयोगे प्रशंसति —  
प्रथमं धातारीमति। पञ्चानां देवानां मध्ये धातारं प्रथमं करोतीति यत्तेन यजमानं स्वपत्न्या सह मिथुनी करोत्येव। अनुमतिरस्मै यजमानाय तन्मिथुनीकरणमनुमन्यत एव राका प्रजां ददाति। सिनीवाली गर्भस्थां प्रजामुत्पादयति। उत्पन्नासु प्रजासु कुहूर्तेवताद्वारेण वाचं दधाति। संभाषणाभ्यासं करोतीत्यर्थः। अथ फलान्तराय विधत्ते –  
एता एव निर्वपेदिति। प्रथमेन धात्रा गावादिषु वीजावापः र्सपद्यते। प्रजातानां पशूनां तृणोकदातिपोषणेन प्रतिष्टापनं कुहूवा क्रियते। शेषं पूर्ववत्।  
फलान्तराय विधत्ते —  
एता एव निर्वपेदिति। अनुमतिराकाभ्यामूर्ध्वं सिनिवालीकुहभ्यामधस्ता न्मध्यं तत्र धातारं स्थापयेत्। तेनैनं यजमान ग्रामस्य मध्य एवाऽऽधिपत्ये स्थापयति। फलान्तराय विधत्ते —  
एता एव निर्वपेदिति। यस्य पुरुषस्य ज्योक्चिरमामयाते व्याधिवाधा भवत्येनं पुरुषं छन्दांत्यभिमन्यन्तेऽभिक्रुध्यन्ति। अतो देविकानिर्वापतुष्टैश्छन्दोभिरेवैनं रोगरहितं करोति। अत्रापि पूर्ववद्धातारं मध्यतः कुर्यात्। यस्य दीर्घ व्यधिस्तस्योदरमध्ये यत्किंचिदक्लृप्तमसामर्थ्यं भवति। अतस्तेन धातुर्मध्यस्यापनेनास्य रोगिण उदरमध्य एव कल्पयति सामर्थ्यं जनयति।  
अथ ज्योतिष्टोमादियज्ञप्राप्तये विधत्ते —  
एता एव निर्वपेदिति। र्य पुरुषं केनापि विघ्नेन यज्ञो न प्राप्नोति, एनं (तं) पुरुषं यज्ञसाधनानि च्छन्दांस्यंव प्रथमं न प्राप्नुवन्ति। तत्र धातुः प्रथमं स्थापने सत्यनुकूलत्षेत प्रथमत एव यजमानार्थे छन्दांसि धृतानि भवन्ति। छन्दःस्वनुकूलेषु सत्सु यज्ञ एनं प्राप्नोति। प्राप्तयज्ञस्योत्तरयज्ञसिद्ध्यर्थं विधत्ते —

[[1682]]

एता एव निर्वपेदिति। यः पुरुष ईजानः पूर्वमिष्टवान्भवति, एतस्य च्छन्दांसि पूर्वयज्ञे व्यापृतत्वाद्धृतसारणीव भवन्ति। तत्र चरमस्थाने धातुः करणेनोपरिष्टात्करिष्यमाणाज्ञज्ञे छन्दास्यगतसाराणि संपादयति। तत उत्तरो यज्ञ एनमुपनमति पुनरपि प्रतिष्ठां गच्छतीत्यर्थः अथ मेधाप्राप्तये विधत्ते —  
एता एव निर्वपेदिति। ग्रन्थधारणसक्तिर्मेधा। एतद्वाक्यं यज्ञप्राप्तिवाक्य-बद्व्याख्येयम्। अथ कान्तिप्राप्तये विधत्ते —  
एता एव निर्वपेदिति। कान्ते प्रियत्वेन च्छन्दःसाम्यम्। अत्र चरुणां चतुर्णां पाकसाधनं क्षीरं धातुर्मध्यतः करणेन कान्तेर्मध्यतः एव यजमानं स्थापयति। गायत्र्यादिच्छन्दोरूपेणानुमत्यादिदेवताः प्रशंसति —  
गायत्री वा इति। गायत्रादिच्छन्दांसि यथाऽभीष्टं साधयन्त्येवमनुम-त्यादीनामभीष्टसाधनत्वाद्वायत्र्यादिरूपत्वम्। अनेनैव न्यायेन पूर्वपक्षादिरूपत्व दर्शयति —  
पूर्वपक्षो राकेति। पूर्ण निशाकर इत्युक्तत्त्रात्पूर्णवन्दमण्डलोपेता राका। सा च शक्लपक्षस्वरूपा। नष्टेन्दुकला कुडूरित्युक्तवाञ्चन्द्रकलालेशेनापि हीना कुहूः। सा च कृष्णपक्षस्वरूपा। सा दृष्टेन्दुः सिनीवालीत्युक्तत्वाच्चतुर्दशीमिश्रिता कृष्णा पञ्चदशी सिनीवाली। सा चात्रामावास्यारूपत्वेन विविक्षिता। कलाहीने साऽनुम-तिरित्युक्तत्वाच्चतुर्दशीमिश्रा शुक्लपञ्चदश्यनुमतिः। सा चात्र पोर्णमासीतिथिरूपत्वेन विवक्षिता। उक्तयोः पक्षयोस्तिथ्योश्च निष्पादको यश्चन्द्रमाः सोऽत्रधातृरूपेण विवक्षितः।  
इत्थं पूर्वपक्षादिरूपेण प्रशस्य पुनर्वस्वादिरूपेण प्रशंसति —  
अष्टौ वसव इति। या अनुमत्यादयो गायत्र्यादिभावमापादितास्तासां संख्यासाभ्याद्वस्वादिरूपत्वम् या कुहूरनुष्टुप्त्वेन निरूपिता सा प्रजापतिरूपा। ‘अनुष्टुभो वा इमानि भूतानि जायन्ते’ इति सशाखान्तरे प्रजापतिवदनुष्टुभः सर्वोत्पादकत्वश्रवणात्। वषट्कारवन्मुख्यत्वेन धातुस्तद्रूपत्वम्। प्रशंसां निगमयति —

[[1683]]

एतद्वै देविका इति। यत्प्रशंसार्थं गायत्री वा अनुमतिरित्यादिनिरूपणमेतदेक देविकानां सर्वच्छंदोरूपत्वं सर्वदेविकारूपत्वं वषट्काररूपत्वं च।  
अथ पञ्चानामेतेषां त्रेधा निर्वापं विधत्ते —  
ता यत्सह सर्वा इति। ता देविकाः पञ्चापि सह निरूप्ताः सत्य एनं यजमानं प्रदग्धुमीश्वराः। तस्मादनुमत्या राकायाश्व चरुद्वयं निरुप्य तततस्तृतीयत्वेन धातुः पुरोडाशं निर्वषेत। तत ऊर्ध्वं सिनीवाल्याः कुह्वाश्व (च) रुद्वयं निर्वपेत्। तथा सत्येनं यजमानं देविका न प्रदहन्ति। अथ यस्यै कामाय निरुप्यन्तेतं काममाभिद्रेवताभिः प्राप्नोत्येव॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे  
चतुर्थप्रपाठके नवमोऽनुवाकः॥ ९॥  
----------  

### १० 
(अथ तृतीयाष्टके चतुर्थप्रपाठके दशमोऽनुवाकः)।  
वास्तो॑ष्पते॒ प्रति॑ जानीह्य॒स्मान्त्स्वा॑वे॒शो  
अ॑नमी॒वो भ॑वा नः। यत्त्वेम॑हे॒ प्रति॒ तन्नो॑  
जुषस्व शं नं॑ एधि द्वि॒पदे॒ शं चतु॑ष्पदे। वा-  
स्तो॑ष्पते श॒ग्मया॑ स॒ꣳसदा॑ ते सक्षी॒महि॑ र॒-  
ण्वया॑ गातुमत्या॑। आवः॒ क्षेम॑ उ॒त योगे॒  
वरं॑ नो यू॒यं पा॑त स्व॒स्तिभिः॒ सदा॑ नः। य-  
त्सा॒यंप्रा॑तरग्निहो॒त्रं जु॒होत्या॑हुतीष्ट॒का ए॒व  
ता उप॑ धत्ते [ १ ] यज॑मानोऽहोरा॒त्राणि॒  
वा ए॒तस्येष्ट॑का॒ य आहि॑ताग्नि॒र्यत्सा॒यंप्रा॑दर्जु॒-  
होत्य॑होरा॒त्राण्ये॒वाऽऽप्त्वेष्ट॑काः कृ॒त्वोप॑ ध-

[[1684]]

त्ते॒ दश॑ समा॒न्त्र॑ जुहोति॒ दशाक्ष॑रा विराड्-  
वि॒राज॑मे॒वाऽऽप्त्वेष्ट॑कां कृ॒त्वोप॑ ध॒त्तेऽथो॑  
वि॒राज्ये॒व त॒स्मा॑द्यत्र दशो॑षि॒त्वा प्र॒याति॒ तद्य॑-  
ज्ञवा॒स्त्ववा॑स्त्वे॒व तद्यत्ततो॑ऽर्वा॒चीन॑म् [ २ ]  
रु॒द्रः खलु॒ वै वा॑स्तोष्पतिर्यदहु॑त्वा वास्तो  
ष्प॒तीयं॑ प्रया॒याद्रु॒द्र ए॑न भू॒त्वाऽग्निर॑नू॒त्थाय॑  
हन्याद्वास्तोष्प॒तीयं॑ जुहोति भाग॒धेये॑नै॒वैन॑ꣳ  
शमयति॒ नाऽऽर्ति॒मार्छति॒ यज॑मानो॒ यद्यु॒क्ते  
जु॑हु॒याद्यथा॒ प्रया॑ते॒ वास्ता॒वाहुतिं जु॒होतिं  
ता॒दृगे॒व तद्यदयु॑क्ते दुहु॒याद्यथा॒ क्षेम॒ आहु॑र्ति  
जु॒होति॑ ता॒दृ॑गे॒व तदहु॑तस्य वास्तोष्प॒तीꣳ  
स्यात् ( ३ ) दक्षि॑णो यु॒क्तो भव॑ति स॒व्योऽ-  
यु॒क्तोऽथ॑ वास्तोष्प॒तीयं॑ जुहोत्यु॒भय॑मे॒वाक॒र-  
प॑रिवर्गमेवै॒न॑ꣳ शमयति॒ यदेक॑या जु॒हुयाद्द॑  
र्विहो॒मं कु॑र्यात्पुरोनुवा॒क्या॑म॒नुच्य॑ या॒ज्य॑या  
जुहोति सदेव॒त्वाय॒ यद्धु॒त आ॑द॒ध्याद्रु॒द्रं  
गृ॒हान॒न्वारोहये॒द्यद॑व॒क्षाणा॒न्यसं॑प्रक्षाप्य प्र-  
या॒याद्यथा॑ यज्ञवेश॒सं वा॒ऽऽदह॑नं वा ता॒दृ-  
गे॒व तद॒यं ते॒ योनि॑र्ऋ॒त्विय॒ इत्य॒रण्योः॑ स॒  
मारोहयति [ ४ ] ए॒ष वा अ॒ग्नेर्योनिः॒ स्व  
ए॒वैनं॒ योनौ॑ स॒मारो॑हय॒त्यथो॒ खल्वाहु॒र्यदर॒-

[[1685]]

ण्योः॑ स॒मारू॑ढो॒ नश्ये॒दुद॑स्या॒ग्निः सी॑देत्पुन-  
रा॒धेयः॑ स्या॒दिति॒ या ते अग्ने य॒ज्ञियात॒नू  
स्तयेह्या रो॒हेत्या॒त्मन्त्स॒मारो॑हयते॒ यजमानो॒  
वा अ॒ग्नेर्योनिः॒ स्वाया॑मे॒वैनं॒ योन्याꣳ समा-  
रो॑हयते [ ५ ]॥  
(ध॒त्ते॒ऽर्वा॒चीनꣳ स्यात्स॒मारो॑हयति॒ पञ्चचत्वारिꣳशाच्च)।

इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठके दशमोऽनुवाकः॥ १०॥

( अथ तृतीयकाण्डे चतुर्थप्रपाठके दशमोऽनुवाकः)।  
नवमे देविकाख्यानि हर्वीष्युक्तानि विस्तरात्।  
अथ दशमे प्रयाणं करिष्यताऽग्निहात्रिणोऽग्निसमारोपणमभिवीयते।  
कल्पः — “सगृहः प्रयास्यन्वास्तोष्पतीयं जुहोति वास्तोष्पत इत्यनुद्रुत्योत्तर य गार्हपत्ये जुहोति” इति। प्रथममन्त्र पाठस्तु---  
वास्तष्पते प्रतीति। अग्निहोत्रिणो गार्हपत्याग्निरेव गृहस्थानीयः। तेन सह यदा प्रयास्याति तदानीं पत्नीसहितोऽग्निं गृहीत्वा प्रयास्यन्नुत्तरेण मन्त्रेण होतुमिमां पुरोनुवाक्यामनुब्रूबात्। तस्य मन्त्रस्यायमर्थः वास्तोरग्निहोत्रनिवासस्थानस्य गृहस्य ह्रे पते पालक गार्हपत्यास्मान्प्रतिजानीहि ग्रामान्तर यियासून्प्रतिबुध्यस्व। ततोऽमाकं स्वावेशःऋ सुखेनऽऽवेशयिता वासयिता भव। अनमीवो रोगनिवारकश्व भव। यक्तार्यमुद्दिश्य त्वां वयमीहे प्राप्नुमः प्रार्थयामह इत्यर्थः। नोऽस्मदर्थं तत्कार्यं चुषस्व प्रीतिपूर्वकं सेवस्व। ततोऽस्माकं द्विपदे मनुष्याय चतुष्पते पशवे च शमेधि सुखे हेतुर्भव। द्विपदे शं भव चतुष्पदे च शं भवेति वाक्वभेदाय शमित्यस्य द्विःपाठः। द्वितीयमन्त्र पाठस्तु —

[[1686]]

वास्तोप्पते शग्भयेति। हे वास्तोष्पते संसदा त्वदीयया सभया सक्षीमहि वयं संसक्ता भूयास्म। कीदृश्या संसदा, शग्मया सर्वार्थसाधनशक्तया। रण्वयां रमणीयया। गातुमत्या गातुर्गतिरवगतिस्तद्युक्तया सर्वज्ञयेत्यर्थः। त्वं नोऽस्माकं योगे योगनिमित्तं वरमावः सम्यग्रक्ष। उतापि च क्षेमे क्षेमनिमित्तं सम्यग्रक्ष। अलब्धस्यापेक्षितस्य लाभो योगः। लब्धस्य सर्वार्तस्य परिपालनं क्षेमः। यूयमिति पूजार्थं बहुवचनम्। मे यूयं नोऽस्मान्स्वस्तिमिर्नानाविधश्रेयोभिः पात रक्षत। अथैनं होमं विधातुं प्रस्तौति —  
यत्सायं प्रातरिति। अग्निहोत्री कालद्वयेनाग्निहोत्रं जुहोतीति यत्ताः स्रवा आहुतिरूपा इष्टका एव यजमान उपधत्ते। यद्यप्यत्र मृन्मया इष्टका न सन्ति तथाऽपि यः पुरु, आहिताग्निर्भवति एतस्याहोरात्राण्येवेष्टकाः संपद्यन्ते। अतो यदि सायंप्रातर्नियमेन जुहोति तदानीमनुष्ठानेनाहोरात्राण्येव प्राप्तकालारूपा इष्टकाः कृत्वोपधानं कृतवान्भवति। पुनः प्रकारान्तरेण प्रस्तौति —  
दश समानत्रेति। समानत्रेकत्र दश दिनानि स्थित्वा यदाऽग्निहोत्रं जुहोति तदा दशसंख्यासामान्याद्विराट्संपद्यतेऽग्निहोत्री विराजमेव प्राप्य तां विराजमेवेष्टकां कृत्वोपधानं कृतवान्भवति। अपि च विराजि लब्धायामग्निष्टोमयज्ञं प्राप्नोति। अत एव सप्तमकाण्डेऽग्निष्टोमप्रस्तावे विराजमभिसंपद्यत इति वक्ष्यते। तदेवमस्या-ग्निहोत्रिणश्वचित्यश्वचित्यो भवति। त्रिविधाश्वचित्याग्नयः संपद्यन्ते। सायंप्रातर्होमाहुति-रूपाभिरिष्टकामिश्चित। एकोऽग्निः। अहोरात्रकालरूपाभिरिष्टकाभिश्चितो द्वितीयोऽग्निः। विराड्रूपेष्टकया चितस्तु तृतीयोऽग्निः। एवमस्य विविधचित्याग्निसंपत्तिः इदानीं विधत्ते —  
तस्माद्यत्रेति। यस्मादेकत्र दशाहोरात्रहोमेन विराट्संपत्तिस्तस्माद्यत्र दश दिनान्युषित्वा पश्वादग्निहोत्री प्रयाति स देशो यज्ञभूमिस्ततोऽर्वाचनिं कालं यत्र वसति सेयमयज्ञभूमिरेव। अतो दशरात्रिरेकत्रोषित्वा यत्पश्वात्प्रयाणं तद्धोमति मित्तम। तस्मिन्होमे रुद्वशब्दामिधेयो मार्ह+त्याग्निदेवता। तस्य वास्तोष्पतित्वात्। एवं सति यदि वास्तोष्पतीयहोममकृत्वा प्रयाणे कुर्यात्ततो गार्हपत्योऽग्निः क्रूरो श्रूत्वा यजमानमनूत्थाय हन्यात्। अतस्तत्परिहाराय प्रमाणकाले वास्तोष्पतीयं

[[1687]]

जुहुयात। तेन होमभागं दत्त्वा तगमग्निं शान्तं करोति। ततो यजमानो न म्रियते। प्रयाणार्थस्य शकटस्य दक्षिणबलीवर्दयोजतादूर्ध्वं सव्यबलीवर्दयोजनात्प्रगेव होमावसर इत्येतद्विधत्ते —  
यदुक्ते जुहूयादिति। यदि बलीवर्दद्वये युक्ते सति पश्वाज्जुहुयात्तदा तावतैव वास्तुर्यज्ञदेशः प्रयातो भवति। तस्मिन्प्रयाते सति अयज्ञदेशे लौकिके यथां होमस्तथैतत्स्यात्। तर्ह्ययुक्ते बलीवर्दद्वये जुहोत्विति चेत्। तदप्यसंगतम्। यथा क्षेमे सति प्रयाणप्रसङ्गमन्तरेण जुहोति तथैतत्स्यात्। उभयथाऽप्यहुतमस्य वास्तोष्पतीयं भवेत्। प्रयास्याता हि वास्तोष्पतीयं होतव्यम्। उभययोगे हि प्रयाणस्य निष्पन्नत्वान्नायं प्रयास्यन्भवति। तयोरुभयोरप्ययोगे प्रयाणप्रसङ्गस्याभा वान्नेव प्रयास्यान्यवति। तक्षिणबलीवर्द एकस्मिन्नेव युक्ते तु प्रयाणस्य प्रसक्तत्वादनतीतत्वाच्चायं प्रयास्यन्भवति। अतस्तदा वास्तोष्पतीयं जुहुयात्। तथा सत्युभयमेव कृतवान्भवति। प्रयाणस्य प्रसक्तत्वमेकमनिप्पन्नत्वं द्वितीयमित्युभयम्। एनं क्रूरमग्निं तथाविधेन होमेनापरिवर्गमेव शमयति क्षमनीयस्यांसश्य कस्यचिदपि वर्जनमकृत्वा सर्वात्मना शान्तमेनं कृतवान्भवति।  
वास्तोष्पते प्रतिजानीहि वास्तोष्पते शग्मवेत्यत्यस्य मन्त्रद्वयस्य होमाङ्गतः विधत्ते —  
यदेकयेति। आश्रावयेत्वादिर्वौषडित्यान्तो मन्त्रसंघो याज्यापुरोनुवाक्ययो सहाये (यो) वर्तते। याज्यापुरोनुवाक्ये तु प्रधानभूते। तत्पूर्वको होमो देवानां प्रियस्तद्रहितस्तु दर्विहोमः। अग्नये स्वाहेत्येवं मन्बमुच्चार्याऽऽश्रावादिभिर्विना केवलया दर्व्या हुयमानत्वात्तादृशो देवानामत्यन्तं प्रियो न भवति। एवं सत्यत्र यद्येकयैव दर्व्या चुहुयात्तदानीमाश्रावणादिमन्त्राणामवकाशाभावेन दर्विहोमः त्यात्। अतो दर्विहोमत्वं मा भूदित्यभिप्रेत्य वास्तोष्पते प्रतिजानीहीत्येतां पुरोवाक्यामनुच्य वास्तोष्पते शग्मयेत्यनया याज्वया जुहुयात। तथा सति देवानात्यन्तप्रियत्वाद्दे [त्सदे] -वत्वं भवति।  
अथ क्रमेण शकटे भाण्डस्थापनमरण्योरग्निसमारोहणं च विधत्ते---

यद्धुत आदध्यादिति। यद्यग्निहोत्रे हुते सति पश्वाद्भाण्डानि शकटे

[[1688]]

स्थापयेत्तदानीं गृहोपकरणानि भाण्डादीन्युन रुद्रनामकमग्निमपि शकटे स्थापयेत्। ततः शकटं दह्येत। नहि होमादुध्वर्भग्निः पूर्वदेशे तिष्ठति, पूर्वं तु होमार्थं विष्ठत्येव। तस्मादहुतेऽग्निहोत्रे तद्धोमात्प्रागेव भाण्डानि शकटे स्थापयेदिति विधिरुन्नीयते। ज्वलितानि काष्ठान्यङ्गाररूपाण्यवक्षाणशब्दाभिधेयानि। यदि तान्यसंप्रक्षाप्याग्नि-राहित्यं यथा न भवति तथा शान्तान्यकृत्वा प्रयाणं कुर्यात्तदाकेनचिद्यज्ञविधातः कृतो यथा वा गृहदहनं कृतं तादृशमेव तदङ्गारणामशमनं स्यात्। अतस्तत्परिहारार्थमयं ते योनिरिति मन्त्रेण तमग्निमरण्योः समारोह यत्। एयोऽरण्योः संद्यो वन्हेः कारणं ताभ्बामुत्पन्नत्वात्। ततस्तमग्निं स्वकीये योनौ समारूढं करोति। मन्त्रस्तूपप्रयन्तो अध्वरमित्यनुवाके समाम्नातत्वात्तत्रैव व्याख्यातः।  
अरणिसमारोहणं पाक्षत्रिकदोषग्रस्तत्वादपेक्ष्य स्वात्मनि समारोहणं विधत्ते —  
अथो खल्वाहुरिति। अथ केचित्खल्वाहुररण्योः समारूढो यद्यरणिदा हापहारादिना नश्येत्तदा यजमानस्य पूर्वमादितोऽग्निरुत्सीदेदतोऽग्निः पुनरा-धातव्यः स्यादिति, तस्य दोषस्य परिहाराय यजमानो या ते अग्न इति मन्त्रेण स्वात्मन्यग्निं समारोहयेत। तथैवारण्योरग्न्युत्पादकत्वमेवं यजमानोऽपि शास्त्रीया-ग्नेरुत्पादकत्वाद्योनिर्भवति। तस्माद्यजमाने समारोहितोऽग्नि। स्वकीयोयामेव योन्यां समारोहितो भवति। अयं तु मन्त्रो ब्राह्मणग्रन्थे द्वितीयकाण्ड पश्वमप्रपाठके समाभ्ना-स्यमानत्वात्तत्रैव व्याख्यास्यते। अत्र विनियोगसंग्रहः —  
अग्निहोत्री त सगृहः प्रयास्यञ्जुहुयादद्वयम्।  
वास्तोः पुरोनुवाक्योका याज्या चान्येति ददद्वयम्॥

अत्र मीमांसा।

अष्टमाध्यायस्य चतुर्थपादे चिन्तितम्---

दर्विहोमो गुणो नाम वा गुणो दधिहोमवत्।  
गुणासंभवतो लोकवेदयोर्नाम तद्भवेत्॥

इदमाम्नायते “यदेकया जुहुयाद्दर्विहोमं कुर्यात्” इति। तत्र दर्व्या होमो दर्विहोम इति तृतीयासमासे सति दध्ना जुहोतीत्यादाविवि होमानुवादेन

[[1689]]

गुणविधित्वसंभवाद्दर्व्याख्यो गुणो विधीयत इति चेन्मैवम्। न तावल्लोकसिद्धे स्थालीपाकाष्टकादिहोमे दर्विगुणो विधातुं शक्यो लौकिकशिष्टाचारदेव तत्र साधनप्राप्तेः नापि वेदसिद्धऽग्निहोत्रनारिष्ठादिहोमे विहितजुह्वादिबाधप्रसङ्गात्। तस्माद्दर्विहोम इति कर्मनामधेयम्। तत्रैवान्यच्चिन्तितम् —  
लोकिकस्येत सर्वस्य नामाऽऽद्योऽम्बष्ठवाक्यतः।  
निमित्तसाम्याद्वेदेऽपि तदुक्ते सर्वनाम तत्॥  
“अम्बष्ठानां दार्विहोमिको ब्राह्मणः” इति श्रु (स्मृ) तावाम्बष्ठस्वामिके स्मार्तहोमे तत्प्रयोगाल्लौकिकस्यैव होमस्य तन्नामेति चेन्मैवम्। दर्व्या होम इति प्रवृत्तिनिमित्तस्य लौकिकवैदिकयोः समानत्वाद्दर्विहोमं कुर्यादिति श्रुत्युक्तेर्वैदिकहो मनामलिङ्गत्वात्सर्वस्य होमस्यैतन्नाम। तत्रैवान्यच्चिन्तितम् —  
तद्यजेरपि नाम स्याज्जुहोतेरेव वाऽग्रिमः।  
अविशेषेण मुख्यत्वाज्जुहोतेर्लक्षणाऽन्यथा॥  
तन्नाम चुहोतिचोदानानां यजतिचोदनानां च भवितुमह्रति। कुतः। अवि शेषश्रवणादिति चेन्मैवम्। जुहोतियोदनासु होमशब्दस्य मुख्यत्वात्। यजतिचोदना-नां तन्नामत्वे लक्षणा स्यात्। तस्माज्जुहोतिचोदनानामेव।  
तत्रैवान्यच्चित्नितम् —

दर्विहोमे सोमधर्मा अपूर्वत्वमुताग्निमः।  
अव्यक्तेर्यज्यबावाच्च स्वाहोक्त्यादेरपूर्वता॥  
जयाभ्याताननारिष्ठादिषु दर्विहोमेषूत्पत्तिवाक्ये देवताया अश्रवणाद-व्यक्तिलिङ्गेन सोमधर्माः कर्तव्या इति चेन्मैवम्। सोमे श्रुतस्य यजतिलिङ्गस्याभावात्। किंच – पृथिव्यै स्वाहाऽन्तरिक्षाय स्वाहा’ इति। दर्विहोमेषु स्वाहाकार आम्नातः। स च सोमाविध्यन्तातिदेशे विरुध्येत। तेन स्वाहाकारविरोधिनो वषट्कारस्य प्राप्यमा-णत्वात्। किंचोदाहृतैर्मन्त्रगतचतुर्थ्यन्तैः पदैर्देवतासमर्पणान्नास्त्यव्यक्तत्म्। तस्माद्दर्विहोमानामपूर्वकर्मत्वान्नास्ति तत्र कस्यापि विध्यन्तस्यातिदेशः॥

[[1690]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे  
चतुर्थप्रपाठके दशमोऽनुवाकः॥ १०॥

### ११ 
(अथ तृतीयाष्टके चतुर्थप्रपाठके एकदशोऽनुवाकः)।  

त्वम॑ग्ने बृ॒हद्वयो॒ दधा॑सि देव दा॒शुषे।  
क॒विर्गृ॒हप॑ति॒र्युवा॑। ह॒व्य॒वाड॒ग्निर॒जरः॑ पि॒ता  
नो॑ वि॒भुत्वि॒बावा॑ सु॒दृशी॑को अ॒स्मे। सु॒गा॒-  
र्ह॒प॒त्याः समिषो॑ दिदीह्यस्म॒द्रिय॒क्सं मि॑मीहि॒  
श्रवा॑ꣳ सि त्वं च॑ सोम नो॒ वशो॑ जी॒वातुं न  
म॑रामहे॑। प्रि॒यस्तो॑त्रो॒ वन॒स्पतिः॑। ब्र॒ह्मा  
दे॒वानां पद॒वीः क॑वी॒नामडषि॒षिर्विप्रा॑णां महि॒षो  
मृ॒गाणा॑म्। श्ये॒नो गृध्रा॑णा॒ꣳ स्वधि॑ति॒र्वना॑-  
नां सोमः॑ [१] प॒वित्र॒मत्ये॑ति॒ रेभ॑न्। आ वि॒-  
श्वदे॑वꣳ सत्प॑तिꣳ सू॒क्तैर॒द्या वृणीमहे। स॒  
त्यस॑व सवि॒तार॑म्। आ स॒त्येन॒ रज॑सा॒ व-  
र्त॑मानो निवे॒शय॑न्नमृतं॒ मर्त्यं॑ च। हि॒र॒ण्यये॑न  
सवि॒ता रथे॒नाऽऽ दे॒वो या॑ति॒ भुव॑ना वि॒पश्य॑  
न। यथा॑ नो॒ अदि॑तिः॒ कर॒त्पश्वे॒ नृभ्यो॒ यथा॒  
गवे। यता तो॒काय॑ रु॒द्रिय॑म्र। मा न॑  
स्तो॒के तनये॒ मा न॒ आयु॑षि मा नो॒ गोषु॒  
मा ( २ ) नो अश्वे॑षु रीरिषः। वीरा॒न्मा  
नो रुद्र भामि॒तो व॑धीर्ह॒विष्म॑न्तो॒ नम॑सा

[[1691]]

विधेम ते। उ॒द॒प्रुतो॒ न वयो॒ रक्षमाणा॒ वा  
व॑दतो अ॒भ्रिय॑स्येव॒ घोषाः॑। गि॒रि॒भ्रजो॒  
नोर्मयो॒ मद॑न्तो॒ बृह॒स्पति॑म॒भ्य॑र्का अ॑नावन्।  
ह॒ꣳसैरि॑व॒ सखि॑भिर्वाव॑दद्भिरश्म॒न्मया॑नि॒ न-  
ह॑ना॒ व्यस्य॑न्। बृह॒स्पति॑रभि॒कनि॑क्रद॒द्रा  
उत प्रास्तौ॒ दुच्च॑ वि॒द्वा+ अ॑गायत्। एन्द्र॑  
सान॒सिꣳ र॒यिम् [ ३ ] स॒जित्वा॑नꣳ सदा॒-  
सह॑म्। वर्षि॑ष्ठमू॒तये भर। प्र स॑साहिषे पुरु-  
हू॒त शत्रू॒ञ्ज्येष्ठ॑स्ते॒ शुष्म॑ इ॒ह रा॒तिर॑स्तु। इ-  
न्द्राऽऽ भ॑र॒ दक्षि॑णेना॒ वसू॑नि॒ पतिः॒ सिन्धू॑-  
नामसि रे॒वती॑वाम्। त्वꣳ सु॒तस्य॑ पी॒तये॑ स॒-  
द्यो वृ॒द्धो अ॑जायथाः। इन्द्र॒ ज्योष्ठ्या॑य सु-  
क्रतो। भुव॒स्त्वमि॑न्द्र॒ ब्रह्म॑णा म॒हान्भुवो॒  
विश्वेषु॒ सव॑नेषु य॒ज्ञियः॑। भुवो॒ नꣳ श्च्यौ॒-  
त्नो विश्व॑स्मि॒न्भरे॒ ज्योष्ठ॑श्च॒ मन्त्रः॑ ( ४ )  
वि॒श्व॒च॒र्ष॒णे॒। मि॒त्रस्य॑ चर्षणी॒धृतः॒ श्रवो॑  
दे॒वस्य॑ सान॒सिम्। स॒त्यं चि॒त्रश्र॑वस्तमम्।  
मि॒त्रो चना॑न्यातयति प्रजा॒नन्मि॒त्रो दा॑धार  
पृथि॒वीमु॒त द्याम्। मि॒त्रः कृ॒ष्ठीरनि॑मिषा॒ऽ-  
मि च॑ष्टे स॒त्याय॑ ह॒व्यं घृ॒तव॑द्विधेम। प्र स  
मि॑त्र॒ मर्तो॑ अस्तु॒ प्रय॑स्वा॒न्यस्त॑ आदित्य॒

[[1692]]

शिक्ष॑ति व्र॒तेन॑। न ह॑न्यते॒ न जी॑यते त्वो-  
तो॒ नैन॒मꣳ हो॑ अश्नो॒त्यन्ति॑तो॒ न दू॒रात्।  
यत् [ ५ ] चि॒द्धि ते॒ विशो॑ यथा॒ प्र दे॑व  
वरुण व्र॒तम्। मि॒नी॒मसि॒ द्यवि॑द्यवि। य-  
क्तिं चे॒दं व॑रुण॒ दैव्ये॒ जने॑ऽभिद्रो॒हं म॑नुष्या॑-  
श्चरा॑मसि। अचि॑त्ती॒ यत्तव॒ धर्मा॑ यूयो-  
पि॒म मा न॒स्तस्मा॒देन॑सो देव रीरिषः। कि॒-  
त॒वासो॒ यद्रिरि॒पुर्न दी॒वि यद्वा॑ घा स॒त्यमु॒त  
यन्न वि॒द्म। सर्वा॒ ता वि ष्य॑ शिथि॒रेव॑ दे॒-  
वाथा॑ ते स्याम वरुण प्रि॒यासः॑ [ ६ ]॥  
(सोमो॒ गोषु॒ मा र॒यि मन्त्रो॒ यच्छि॑थि॒रा सप्त च॑ )  
इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थप्रपाठके दशमोऽनुवाकः॥ १०॥

वि वा आ वा॑ यो इ॒मे वै चि॒त्तम॒ग्निर्भू॒तानां॑ दे॒वा वा ऋ॑ता॒षाड्रा-  
ष्ट्रका॑माय॒ देवि॑का॒ वास्तो॑ष्प॒ते त्वम॑ग्ने बृ॒हद्वय॒ एका॑दश  
॥ ११॥

वि वा इत्या॑ह यथा॒यजुरे॒वैतन्मृ॒त्युर्गन्ध॒र्वोऽव॑  
बन्धे॒ त्वम॑ग्ने बृ॒हद्वयः॒ षट्च॑त्वारिꣳ शत्  
॥ ४६॥

हरिः॑ ॐ।

इति कृष्णयजुर्वेदीयतैत्तिरीयसंहितायां तृतीयाष्टके  
चतुर्थः प्रपाठकः॥ ४॥

[[1693]]

( अथ तृतीयकाण्डे चतुर्थप्रपाठके एकादशोऽनुवाकः)।  
वास्तोष्पतियुतो होमो दशमे परिकीर्तितः।  
अथैकादशे याज्या (पुरोनुवाक्या) स्तत्र देवसुवामेतानि हवी+ षि भवन्तीति यानि विहितानि तेष्वग्नये गृहपतये पुरोडाशमष्टाकपालं निर्वपति कृष्णानां व्रीहीणामित्यस्य पुरोनुवाक्यामाह —  
त्वमग्ने बृहदिति। हेऽग्ने देव त्वं दाशुषे हविर्दत्तवते यजमानाय बृहद्वयो दधासि महदन्नं दीर्घामायुर्वा प्रयच्छसि। कीदृशस्त्वम्। कविर्विद्वान्। गृहयतिर्गृहस्य पालयिता। युवा नित्यतरुणः। तत्रैव याज्यामाह —  
हव्यवाडग्निरिति। अयमग्निर्हव्यं वहतीति हव्यवाट्। अजरो जरारहितः। नोऽस्माकं पितोत्पादकः पालयिता वा। विभुर्वापि। विभावा विशेषण भानशीलः। सुदृशीकः सुखदर्शनः। ईदृशो योऽग्नि। स त्वमस्मे अस्माकमिषोऽन्नानी संदिदिही सभ्यक्प्रयच्छ। कथंभूता इषः। सुगार्हपत्याः शोभनगृहपतित्वहेतुभूताः। किंच। अस्मद्रियमस्मादाभिमुख्येनाऽऽगतः सञ्श्रवांसि श्रोतव्यानि यशांसि संमिहीहि सम्यङ्निष्पादय।  
अथ सोमाय वनस्पतये श्यामाकं चरुमित्यस्य पुरोनुवाक्यामाह —  
त्वं च सोमेति। हे सोम त्वं च त्वमपि नोऽस्माञ्जीवातुं वशो जीवयितुं कामयमानोऽसि। अतो न मरामहे त्वत्प्रसादान्न म्रियामहे। कीदृशस्त्वम्। मियस्तोषः सोमो वा ओषधीनाꣳ राजेत्यादिस्तुतिप्रियः। वनस्पतिर्वनानां पालकः। तत्रैव याज्यामाह-  
ब्रह्मा देवानामिति। देवानां मध्ये ब्रह्मा श्रेष्ठः। पदं वेत्त्यवगच्छतीति पदवीः। कवीनां विदुषां मध्ये पदवीः पदवाक्यप्रमाणामिज्ञः श्रेष्ठः। विप्राणां मध्य ऋषिरनुष्ठानसामर्थ्येनातीन्वियवस्तुद्रष्टा श्रेष्ठः। मृगाणां चतुष्पादानां मध्ये शक्त्याधिक्यान्महिषः श्रेष्ठः। तथैव मृध्राणां पक्षिणा मध्ये शक्त्याविक्या च्छ्येनः श्रेष्ठः। वनानां मध्ये स्वाधिति श्रेष्ठः। स्वधितिशब्देन करवालादिव दूदृढस्रूपो भास्वान्वृक्ष उच्यते। यथा ब्रह्मादयः स्वजातिषु श्रेष्ठा एवं सोमोऽपि पवित्रं शुद्धिहेतुं कुशादिकमत्येत्यतिक्रामति। कीदृशः सोमः। रेमञ्शब्दभावस्तू यमान इत्यर्थः।

[[1694]]

अथ सवित्रे सत्यप्रसवाय पुरोडाशं द्वादशकपालमाशूनां व्रीहीणामित्यास्य पुरोनुवाक्यामाह —  
आ विश्वदेवमिति। अद्यास्मिन्कर्माणि सवितारं सूक्तैः शोभनवाक्यैरा-वृणीमहे फलसाधानाय प्रार्थयामहे। कीदृशं सवितारम्। विश्वदेवं विश्वे सर्वे देवा यस्य वशे वर्तन्ते सोऽयं विश्वदेवस्तम्। सप्ततिं सन्मार्गवर्तिनां पालकम। सत्यसवममो-धानुज्ञम। तत्रैव याज्यामाह —  
आ सत्येनेति। सविताऽऽदित्यो हिरण्ययेन रथेनाऽऽयाति सुवर्णनिर्मितं रथमारुह्य प्रतिदिनं पूर्वस्यां दिश्यागच्छति। किं कुर्वन्, सत्येन रजसाऽऽवर्तमानः। अमोधेन रञ्जकात्मकेन मण्डलेनोदयास्तमययोर्म्राम्यन्नमृतं मर्त्यं च निवेशयन्तेव-शरीरं मनुष्यशरीरं स्वस्वकाले प्रकाशेन तत्तल्लोके व्यवहारक्षमं कुर्वन्भुवना विप-श्यन्सर्वलोकानवलोक्यन्।  
अथ रुद्राप्र पशुपतये गावीधुकं चरुमित्येतस्य पुरोनुवाक्यामाह —  
यथा नो अदितिरिति। अदितिरखण्डनीयो रुद्रो यथा पश्वे पशुभ्यो नृभ्यो गोभ्यश्व यथा तोकायापत्याय यथा रुद्रियं रुद्रमतिपादितं रक्षणादि यथा करत्पश्वा-दिभ्यः पुत्राद्यपत्याय च येन पर्कारण रक्षणं करोति तथा तमनेन हविषाऽऽराधयाम इति शेषः। तत्रैव याज्यमाह —  
मा नस्तोक इति। हे रुद्र त्वं भामितः क्रुद्धः सन्नोऽस्माकं तोके पुत्रादौ तनये तदीयपुत्रेऽश्मत्पौत्रे मा रीरिषो हिंसां मा कृथाः। तथा नोऽस्माकमायुषि मा रीरिषः। तथा नोऽस्माकं वीरान्भृत्यान्मा वधीः। वयं हविष्मन्तो हविर्युक्ताः सन्तस्ते तुभ्यं नम-सा विधेम नमस्कारएम परिचर्यां करवाम।  
अथ बृहस्पतये वाचस्पतये नैवारं चरुमित्यस्य पुरोनुवाक्यामाह —  
उदप्रतो नेति। एवं बृहस्पतिमभिलक्ष्यार्का अर्चनहेतवोऽस्मदीयां वाग्विशेषा अनावन्स्तुतवन्तः कीदृशा वाग्विशेषाः। उद्पुतो न वयो रक्षमाणा उदकं प्रप्लावयन्ति भूमौ प्रवर्तयन्तीत्युदप्रुतो मेघास्ते यथाऽन्नोदकनिष्पादनद्वरिण मदीयं वय आयुष्यं पालयन्ति तद्वन्मदीयाः स्तुतिरूपा वाग्विशेषास्चापमृत्युपरिहारेणाऽऽ

[[1695]]

युष्मस्य रक्षकाः तथाऽभ्रियस्य घोषा इव वावदतः। आम्राणां समूहोऽभ्रियं तस्य घोषा गर्जनशब्दा यथोच्चध्वनय एवमस्मदीया वाग्विशेषा भृशं वदन्तो भवन्ति। तथा गिरिभ्रजो नोर्मयो मदन्तः। यथा नदीतीरस्थगिरिस्पर्शिन ऊर्मयो नदीपूरणप्रकाशनेन हर्षं जनयन्त्येवमस्मदीयवाग्विशेषा बृहस्पतिमहिमप्रकाशनेन हर्षयन्तो भवन्ति। तत्रैव याज्यामाह —  
ह ꣳ सैरिवेति। अयं बृहस्पतिरभिकनिक्रददाभितोऽस्मदीयहविःस्वीकारपरितोष-द्योतकमुच्चध्वनिमकरोत्। उत गाः प्रास्तौत्। अपि च परितोषद्योतकानि वाक्यान्यु-च्चारितवान्। विद्वानुदगायच्चास्मदीयपरिचर्यामभिजानन्परितुष्ट उत्कर्षेण गानम-प्यकरोत्। किं कुर्वन्। अश्मन्मयानि नहना व्यस्यन्, पाषाणमयद्वारपिधानसदृशानि फलमतिबन्धकानि दुरितान्यपाकुर्वन्। यथा हंसैश्चतुर्थाश्रमवासिभिरभिष्टुतः परमेश्वरः पुरषार्थप्रतिबन्धकमपाकरोत्येवं वावदद्भिरतिशयेन स्तुवद्भिः सखिभिर्ऋत्विग्मिः परितोषितो बृहस्पतिः प्रतिबन्धमपाकरोतीत्यपेक्षितं शेषमध्याहृत्य व्याख्येयम्।  
अथेन्द्राय ज्योष्ठाय पुरोडाशमेकादशकपालं महाव्रीहिणामित्यस्य पुरोनुवाक्यामाह —  
एन्द्र सानसिमिति। हे इन्द्र रयिं धनमूतये रक्षार्थमाभराऽऽनय। कीदृशं धनम्। सानसिं सनसो दानस्य संबन्धिनं बहुभ्यो दातुं पर्याप्तमित्यर्थः। सजित्वानं जित्वभिर्जयशीलैः पुत्रादिभिरुपेतम्। सदासहं सर्वदा विरोधिनां सोढारं तत्तिरस्कार-क्षममित्यर्थः वर्षिष्ठमतिशयेन प्रवृद्धम्। तत्रैव याज्यामाह —  
प्र ससाहिष हति। हे पुरुहूत पुरूषु बहुषु यज्ञेष्वाहूयमान शत्रून्प्रकर्षेण ससाहिषे सर्वदा सहसे तिरस्करोषीत्यर्थः। ते शुष्मो ज्येष्टस्तव बलं प्रशस्तम्। इहा-स्मिन्क्रर्मणि रतिरस्तु। फलदानमस्तु। हे इन्द्र दक्षिणेन हस्तेन वसूनि धनान्यामर* समानय। सिन्धूनां समुद्रसमानानां रेवतीनां प्रजानां पतिरसि।  
अथ तत्रैव विकल्पितामन्यां पुरोनुवाक्यामाह —  
* सर्वपुस्तकेषु आहार इति पाठः।

[[1696]]

त्व ꣳ सुतस्येति। हे सुक्रतो शोभनकर्मन्निन्द्र त्वं सुतस्याभिषुतस्य पतिये पानाय सद्यस्तदानीमेव वृद्धोऽजायथाः प्रवृद्धो जातोऽसि। एतच्च सर्वेषां देवानां मध्ये तव ज्यैष्ठ्याय संपद्यते। तत्रैव विकल्पितामन्यां याज्यमाह —  
भुवस्त्वमिति। हे इन्द्र त्वं ब्रह्मणा महान्भवः स्तुतिरूपेण वेदवाक्येना-भिवृद्धो भवसि। विश्वेषु सवनेषु त्रिष्वपि प्रातःसवनादिषु यज्ञियो भुवो यज्ञयोग्यो भवसि। नृन्प्रतिकूलाञ्शत्रूंश्च्यौत्नो भुवः प्रच्यावयन्विनाशयन्वर्तसे। हे विश्वचर्षणे विश्वे सर्वेचर्षणयो मनुष्या यस्मासौ विस्वचर्षणिः। सर्वमनुष्यस्वामी त्यर्थः। तादृशस्त्वं विश्वस्मिन्भरे सर्वस्मिन्यागे मन्त्रो मननीयो ज्येष्ठः प्रशास्तश्च भवसि। अथ मित्राय सत्यायाऽऽम्बानां चरुमित्यस्य पुरोनुवाक्यामाह-  
मित्रस्येति। चर्षणीधृतो मनुष्याणां धारयितुर्मित्रस्य देवस्य श्रवः श्रोतुं योग्यं यशो महदस्तीति शेषः। सानसिं फलदानशीलम्। सत्यं सत्यवादिनम्। चित्रं श्रवः कीर्तिर्यस्यासौ चित्रश्रवा अतिशयेन तादृशम्। यजामह इति शेषः।  
तत्रैव याज्यमाह —  
मित्रो जनानिति। अयं मित्रो देवो जनान्सर्वान्यातयति स्वस्वव्यापारेषुप्रयत्नयुक्तान्करोति। प्रजानंस्तत्तदधिदकारं विद्वान्। किंच मित्रः पृथिवीं दाधार धृतवान्। उतापि च द्यां दाधार। किंच मित्रः कृष्टीर्मनुष्याननिमिषा देवां श्चाभिचष्टे सर्वतः पश्यति। सत्ययामोघफलाय तस्मै मित्राय हव्यं चरुलक्षणं घृत वद्घृतयुक्तं विधेम कुर्मः।  
तत्रैव विकल्पितामान्यां याज्यामाह —  
प्र स मित्रेति। यो यजमानस्तव संबन्धिना ब्रतेन कर्मणा शिक्षति अनुष्ठातुं शक्तो भवितुमिच्छति हे मित्र स मर्तः स मनुष्यो यजमानः प्रयस्वान्कर्मफलयुक्तः प्रकर्षेणास्तु। त्वोतस्त्वया रक्षितः स यजमानो न हन्यते रोगादिना न पीड्यते। न जीयते वैरिभिर्नाभिभूयते। अपि च त्वया रक्षितमेनं यजमान मंहः पाप्माऽन्तितः समीपे नाश्नोति न व्याप्नोति। दूराद्दूरेऽपि न प्राप्नोति।  
अथ वरुणाय धर्मपतये यवमयं चरुमित्यस्य पुरोनुवाक्यामाह —  
यच्चिद्धि त इति। हे वरुण देव ते त्वदीयं यञ्चिदव्रतं यत्किंचिदपि

[[1697]]

कर्म द्यविद्यवि दिने दिने प्रकर्षेण मिनीमासि तर्कयामहे। तत्र दृष्टान्तः — विशो यथा सर्वाः प्रजाः स्वस्वव्यापारं यथा तर्कयन्ति तद्वत्। हि यस्मात्त्वदीयमेव कर्म सर्वदा तर्कयामस्तस्मास्वां परिचरेमेति शेषः। तत्रैव याज्यामाह-  
यत्किंचेदभिति। हे वरुण मनुष्या वयं दैव्ये देवलोकवर्तिने जने यत्किंचेद-मभिद्रोहं स्वल्पमधिकं वा द्रोहमचिन्त्यज्ञानेन चरामसि कुर्मः। किंच यदपि तव धर्मा त्वदीयं कर्म युयोपिम विनाशयामो हे देव तस्मादेनसो द्रोहात्कर्मनाशाच्च नोऽस्मान्मा रिरिषो हिंसा मा कृथाः —  
तत्रैव विकल्पितामान्यं याज्यामाह-  
कितवास इति। कितवासो धूर्तसमानाः स्वार्थसाधनपरा ऋत्विजो यत्क-र्माङ्गं रिरिषुर्नाशितवन्तो न दिवि न तु देवने सम्यग्व्यवहृतौ प्रवर्तन्ते। वाऽथवा यत्पापं सत्यमवश्यं कृतं ज्ञात्वैव कृतमित्यर्थः। घशब्दः पादपूरणे पापवनाचको वा निपातितः। यद्ध सत्यमित्यन्वयः। उतापि च यद्ध विद्म यत्पापमज्ञानेन कृतमित्यर्थः। सर्वा ता, ऋत्विग्भिर्विनाशितमङ्गं ज्ञात्वा कृतमज्ञानेन कृतं चेति यानि सन्ति तानि सर्वाणि शिथिरेव शिथिलानीव विष्य विनाशयेत्यर्थः। अथानन्तरं हे वरुण ते तव प्रियासः स्याम प्रिया भवेम।  
अत्र विनियोगसंग्रहः —  
राजसूये देवसुवामिष्टौ याज्या इमाः क्रमात्।  
त्वगग्ने बृहदाग्नेये त्वं च सोमेति सौम्यके॥  
आ विश्वदेवं सावित्रे यथा न इति रौद्रके।  
बार्हस्पत्य उदेत्येतदैन्द्रेऽन्त्यैन्द्रे चतुष्टयम्॥  
मित्रस्येति त्रयं मैत्रे वारुणे यदिति त्रयम्।  
एकादशेऽनुवाकेऽस्मिन्मन्त्रा उक्ता हि विंशतिः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे  
चतुर्थप्रपाठके एकदशोऽनुवाकः॥ ११॥

[[1698]]

वेदार्थस्य प्रकाशेन तमो हार्दं निवारयन्।  
पुमर्थांश्चतुरो देयाद्विद्यातीर्थमहेश्वरः॥

इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य श्रीवीरबुक्कमहाराजस्याऽऽज्ञापरिपालकेन माधवाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
तृतीयकाण्डे चतुर्थः प्रपाठकः॥ ४ ॥

[[1699]]

## ५ 
(अथ तृतीयाष्टके पञ्चमः प्रपाठकः)।  

### ०१ 
(तत्र प्रथमोऽनुवाकः)  
ह॒रिः॑ ॐ।  
पू॒र्णा प॒श्चादु॒त पूर्णा पु॒रस्ता॒दुन्म॑ध्य॒तः॑ पौ॑-  
र्णमा॒सी जि॑गाय। तस्यां॑ दे॒वा अधि॑ सं॒व  
स॑न्त उत्त॒मे नाक॑ इ॒ह मा॑दयन्ताम्। यत्ते॑  
दे॒वा अद॑धुर्भाग॒धेय॒ममा॑वास्ये सं॒वस॑न्तो म-  
हि॒त्वा। सा नो॑ य॒ज्ञं पि॑पृहि विश्ववारे र॒यिं  
नो॑ धेहि सु॒भगे सु॒वी॑रम्। नि॒वेश॑नी सं॒गम॑-  
नी॒ वसू॑नां॒ विश्वा॑ रू॒पाणि॒ वसू॑न्यावे॒शय॑न्ती।  
स॒ह॒स्रपो॒षꣳ सु॒भगा॒ ररा॑णा॒ सा न॒ आ ग॒-  
न्वर्च॑सा [ १ ] सं॒वि॒दा॒ना। अग्नि॑षोमौ प्रथ॒-  
मौ वी॒र्ये॑ण॒ वसू॑न्रु॒द्राना॑दि॒त्यानि॒ह जि॑न्वतम्।  
मा॒ध्यꣳ हि॑ पौ॑र्णमा॒सं जु॒षेथां॒ ब्रह्म॑णा वृ॒द्धौ  
सु॑कृ॒तेन॑ सा॒तावथा॒स्मभ्यꣳ स॒हवी॑राꣳ र॒यिं  
नि य॑च्छतम्। आ॒दि॒त्याशचाङ्गिरसश्वा॒-  
ग्नीनाऽदध॑त॒ ते द॑र्शपूर्णमा॒सौ प्रैप्स॒न्तेषा॒म-  
ङ्गि॑रसा॒ निरु॑प्तꣳ ह॒विरासी॒दथा॑ऽऽदि॒त्या  
ए॒तौ होमा॑वपश्य॒न्ताव॑जुहु॒वुस्ततो॒ वै ते द॑र्श  
पूर्णमा॒सौ ( २ ) पू॒र्व आऽल॑भन्त दर्शपूर्णमा॒-  
सावा॒लभ॑मान ए॒तौ होमौ॑ पुरस्ता॑ज्जुहुयात्सा॒-  
क्षादे॒व द॑र्शपूर्णमा॒सावा ल॑भते ब्रह्मवा॒-  
दिनो॑ वदन्ति॒ स त्वै द॑र्शपूर्णमा॒सावा ल॑भेत॒

[[1700]]

य ए॑नयोरनुलो॒मं चं प्रतिलो॒मं च॑ वि॒द्यादि-  
त्य॑मावा॒स्या॑या ऊ॒र्ध्वं तद॑नुलो॒मं पौ॑र्णमा॒स्यै  
प्र॑तीचीनं तत्प्र॑तिलो॒मं यत्पौ॑र्णमा॒सीं पूर्वा॑-  
मा॒लभे॑त प्रतिलो॒ममे॑ना॒वा ल॑भेता॒मुमप॒क्षीय॑-  
माण॒मन्वप॑ [ ३ ] क्षी॒ये॒त॒ सा॒र॒स्व॒तौ होमौ॑  
पु॒रस्ता॑ज्जुहुयादमावा॒स्या वै सर॑स्वत्यनुलो॒  
ममे॒वैना॒वा ल॑भते॒ऽममा॒प्याय॑मान॒मन्वा प्या॑-  
यत आग्नवैष्ण॒वमेका॑दशकपालं पु॒रस्ता॒-  
न्निर्वपे॒त्सर॑स्वत्यै च॒रुꣳ सर॑स्वते॒ द्वाद॑शक-  
पालं॒ यदा॑ग्ने॒यो भव॑त्य॒ग्निर्वै यज्ञमु॒खं य॑ज्ञ-  
मु॒खमे॒द्धि॑ पु॒रस्ताद्धत्ते॒ यद्वै॑ष्ण॒वो भव॑ति  
य॒ज्ञो वै विष्णु॑र्यज्ञमे॒वाऽऽरम्य॒ प्र तनु॑ते॒ सर॑-  
स्वत्यै च॒रुर्भ॑वति॒ सर॑स्वते॒ द्वाद॑शकपालोऽ-  
मावा॒स्या॑ वै सर॑स्वती पू॒र्णमासः॒ सर॑स्वा॒-  
न्तावे॒व सा॒क्षादा र॑भत ऋ॒ध्नोत्या॑भ्यां॒ द्वाद॑-  
शकपालः॒ सर॑स्वते भवति मिथुन॒त्वायः॒ प्र-  
जा॑त्यै मिथु॒नौ गावौ॒ दक्षि॑णा॒ समृ॑द्ध्यै  
[४] ॥

[वर्च॑सा॒ वै ते द॑र्शपूर्णमा॒सावप॑ तनुते॒ सर॑स्वत्यै॒ पञ्च॑विꣳ शतिश्च]।  
इति कृष्णयजुर्वेदीयतैत्तिरीयसंहितायां तृतीयाष्टके  
पञ्चमप्रपाठके प्रथमोऽनुवाकः॥ १॥

[[1701]]

(अथ तृतीयाष्टके पञ्चमः प्रपाठकः)।

(तत्र प्रथमोऽनुवाकः)

यस्य निःश्विसितं वेदा यो वेदेभ्योऽशिलं जगत।  
निर्ममे तमहं वन्दे विद्यातीर्थमहेश्वरम्॥  
प्रपाठके चतुर्थे हि काम्या नैमित्तिकाः श्रुताः।  
प्रपाठके पञ्चमे तु सोमेष्ट्योः शेष उच्यते॥  
तत्र प्रथमानुवाके दर्शपूर्णमासेष्ट्यङ्गभूतान्वारम्भणीयेष्टिर्विधातव्या।  
कल्पः — “पूर्णा पश्चाद्यत्ते देवा अदधुरिति सारस्वतौ होमो हुत्वाऽन्वारम्भणीयामिष्टिं निर्वपति” इति। पाठस्तु —  
पूर्णा पश्श्चादिति। पूर्णा पौर्णमास्यभिमानिदेवता पश्चाद्यज्ञभूमेः पश्चिमायां दिश्युज्जिगायोत्कर्षेण जयं प्राप्तवती। अपि च पूर्वस्यां दिशि तयोर्दिशोर्मध्यदेशेऽप्यु-ज्जिगाय तस्यां पौर्णमास्यामधिष्टायेह यज्ञे सम्यग्वसन्तः सर्वे देवा उत्तमे नाके भोग-बहुले स्वर्गे मादयन्तामस्मान्हर्षयन्तु। हेऽमावस्ये यद्यस्मात्कारणात्ते महित्वा महिम्ना सम्यङ्निवसन्तो देवा भागधेयमदधुर्हविर्भागं प्राप्तवन्तस्तस्मात्कारणाद्धे विश्ववारे सर्वानिष्टनिवारिकेऽमावास्याभिमानिदेवते सा त्वं नोऽस्मदीयं यज्ञं पिपृहि पूर्णं कुरु। हे सुभगे सौभाग्ययुक्ते नोऽस्मभ्यं रयिं धनं सुवीरं शोभनपुत्रं च धेहि संपादय। अथ तत्रैव विकल्पितावन्यौ मन्त्रावाह —  
निवेशनीति। सा तादृशी देवता नोऽस्मान्प्रत्यागन्नागच्छतु। कीदृशी तदुच्यते, निवेशनी समीचीनेषु गृहेषु नितरामस्मान्प्रवेशयन्ती। वसूनां संगमनी धनानां प्रापयित्री। रूप्यन्ते मणिमुक्तादिभिर्बहुभिः प्रकारैर्निरूप्यन्त इति रूपाणि वसूनीत्यर्थः। तानि वसूनि धनानि विश्वा सर्वाण्यप्यावेशयन्ती, अस्मद्गृहेषु प्रवेशंयंन्ती। सहत्वपोष रराणा सहस्रलक्षादिधनपुष्टिं प्रयच्छन्ती। सुभगा सौभाग्ययुक्ता। वर्चसा संविदाना बलेन संयोजयन्ती। हेऽग्नीषोमौ युवा प्रथमौ देवानां मध्ये मुख्यावतो वीर्येणातो (ण) भवदीयसामर्थ्येनेह कर्मणि वस्तवादीञ्जिन्वतं प्रणियतम्। माध्यं पश्चात्पुरस्ताञ्च पौर्णमासीदेवतया रक्षिते मध्यदेशे क्रियमाणा-

[[1702]]

मिदं पौर्णमासं पौर्णमासीसंबन्धि हविर्जुषेथाम्। कीदृशौ युवां, ब्रह्मणा वृद्धौ स्तुतिरूपेण संतुष्टो सुकृतेन सातौ सम्यगनुष्ठितेनानेन कर्मणा फलस्य दातारौ हविःसेवनानन्तरमस्मभ्यं सहवीरां पुत्रसाहितां रयिं नियच्छतं नितरां प्रयच्छतम्। अथ होमं विधातुं प्रस्तौति —  
आदित्याश्चेति। आदित्या देवा अङ्गिरस ऋषयश्चाऽऽधानादूर्ध्वं यदा दर्शपूर्णमासौ प्राप्तुमैच्छंस्तदा तेषामुभयेषां मध्ये येऽङ्गिरसऽऋषयस्ते सारस्वतहो-मावज्ञात्वा प्रथममेवान्वारम्भणीयेष्ट्यर्थं हविर्निर्वापं कृतवन्तः।अथ तदानीमादित्या देवा एतावन्वारम्भणीयेष्ट्यङ्गभूतौ सारस्वतहोमौ कर्तव्याविति निश्चित्य तावजुहवः। ततोऽन्वारम्भणीयेष्टेः साङ्गत्वादाङ्गिरोभ्यः पूर्वभाविन एव सन्तौ दर्शपू-र्णमासावुपक्रान्तवन्तः। इदानीं विधत्ते —  
दर्शपूर्णासविति। दर्शपूर्णमासावारब्धुमिच्छन्पुरुष आरम्भणीयेष्टेरुपपक्रमे पूर्ण पश्चादिति मन्त्राभ्यां जुहुयात्। तेन होमेन विलस्बमन्तरेणैव दर्शपूर्णमासावारब्धुं योग्यो भवति। उक्तयोर्होमयोर्देवताविशेषं विधातुं प्रस्तौति —  
ब्रह्मवादिन इति। अयेदं चिन्त्यते — किं पौर्णमासी प्रथमालब्धव्या आहो-स्विदमावास्येति। तदर्थमन्यदप्येतच्चिन्तनीयम्-कालस्य स्वरूपं कीदृशमनुलोमं कीदृशं च प्रतिलोममिति। न चेयमप्रस्तुता चिन्ता। यो यजमान एतयोदर्शपूर्णमासासंब-न्धिकालयारेनुलोमं प्रतिलोमं च स्वरूपं वेद स एव दर्शपूर्णमासारम्भे मुख्योऽधिकारी नान्य इति ब्रह्मवादिनः परस्परमाहुः। तत्र कश्चिद्धिमाननुलोमप्रतिलोमभागमेवं ब्रूते। अमावास्याया ऊर्ध्वं शुक्लप्रतिपदमारभ्यानुलोमं कालस्वरूपं दिने दिने चन्द्रस्य वर्धमानत्वात्। पौर्णमास्याः प्रतीचीनमुपरितनं कृष्णप्रतिपदमारभ्य कासस्य यत्स्वरूपं तत्प्रतिलोमं दिने दिने चन्द्रस्यापक्षीयमाणत्वात्। एवं सति यदि पौर्णमासीं पूर्वगामिनीं कृत्वा यागारम्भं कुर्यात्तदा प्रतिलोमस्तरूपेणैव तौ दर्शपूर्णमासावारब्धवान्भवति। तथा सति पौर्णमास्यामारब्धायां सत्यां समनन्तरेव चन्द्रोऽपक्षीयते। तं चापक्षीयमाणमनु यजमानोऽप्यपक्षीयते। अतः प्रातिलोम्यशेषपरिहारकृते देवता-विशेषौ विधत्ते —  
सारस्वताविति। आरम्भणीयेष्टेः पुरस्ताद्यौ होमौ तौ सारस्वतौ। सर-

[[1703]]

स्वती च सरस्वांश्च ययोर्होमयोस्तौ। एतदीयहोमेन प्रातिलोभ्यदोषस्य परिहृतत्वा-दानुलोम्येनैव तौ दर्शपूर्णमासयागावारब्धवान्भवति। तथा वर्धमानचन्द्रमनु यजमानो वर्धते।  
प्राच्याङ्गरूपौ होमौ विधायाङ्गिरूपष्मन्वारम्भणीयेष्टिं त्रिहत्वेष्कां पिधत्ते —  
अग्नावैष्णवमिति। पूर्वत्रामावस्यायाः प्रथमारम्भे सत्यानुलोम्येन भावेऽपि तत्प्राथम्यमुक्ष्य प्रातिलोम्यदोषपरिहारप्रयत्नो विहितस्तदन्यथानुपपत्त्या पौर्णमास्येव प्रथममालब्धव्येति गम्यते। तादृशपौर्णमास्यारम्भात्पुरस्तादिदं हविस्त्रयं निर्वपेत्। तत्राऽऽग्नावैष्णवं प्रशंसति —  
यदाग्नेय इति। अग्निमन्तरेण यज्ञस्यानिष्पत्तेरग्निरेव यज्ञस्य मुखमत आग्नेयेन हविषा यज्ञमुखमेवोद्दिश्य प्रथमतः समृद्धिं संपादयति। यज्ञस्य सर्वाङ्ग-व्यापित्वाद्विष्णुत्वमतो वैष्णवेत हविषा यज्ञमेवोपक्रम्य प्रकर्षेण विस्तृतवान्भवति। उत्तरं हविर्द्वयं प्रशंसति —  
सरस्वत्या इति। स्त्रीलिङ्गनिर्दशादमावास्यायाः सरस्वतीत्वम्। तथा पुलि-ङ्गशब्दनिर्देशात्पूर्णमासः सरस्वान्। तथा सत्यनेन देवताद्वयेन तदात्प्रकौ दर्शपूर्णमासौ यागावेव व्यवधानमन्तरेणोपक्रान्तवान्भवति। किंचाऽऽभ्यां देवताभ्यां यजमानः समृद्धिं प्राप्नोति।  
तृतीये हविषि सारस्वतीं परित्यज्य सरस्वत्स्वीकारं प्रशंसति —  
द्वादशकपाल इति। द्वितीयहविषः स्त्रीदेवताकत्वादितरस्य पुंदेवताकत्वं यजमानस्य मिथुनत्वाय संपद्यते। तच्च प्रजोत्पत्त्यर्थं भवति। तत्र दक्षिणां विधत्ते-मिथुनौ गावाविति। अत्र विनियोगसंग्रहः —  
पूर्णेत्यारम्भणीयेष्टौ द्वौ सारस्वतहोमयोः।  
मन्त्रौ विकल्पितावन्याविति चत्वार ईरिताः॥

अत्र मिमांसा।  
नवमाध्यायस्य प्रथमे पादे चिन्तितम् —  
“अन्वाधानाङ्गभारम्भो यद्वा पुरु संस्कृतिः।  
फलवत्त्वादादिमोऽन्त्यः पुंयोगान्न पृथक्फलम्” इति।

[[1704]]

दर्शपूर्णमासयोरन्वाधानस्य प्रथमपदार्थत्वेनाऽऽरम्भरूपत्वात्। आरम्भपयु क्तेयमिष्टिरन्वाधानस्याङ्गम्। तथा सति यागफलेनैव फलवती स्यात्। कर्तुः संस्कारपक्षे तु पृथक्फलं कल्प्येत। तस्मात्प्रतिप्रयोगमन्त्राधानावृत्तौ तदङ्ग भूतेयमिष्टिरिति प्राप्ते ब्रूमः — आरम्भो नाम पुरुषस्य प्रथमप्रवृत्तिर्नत्वाधानपदार्थः। अतो नाग्न्यन्वाधानाङ्गं किंत्वारप्स्यमानो निर्वपेदिति पुरुषयोगात्तत्संस्कारोऽयम्। न च चलकल्पनाप्रसङ्गः। कृतारम्भस्य पुरषस्य प्रयोगपरिगृहीतत्वेन पृथक्फलाकाङ्क्षाया अभावात्। नन्वेवमति तत्तत्प्रयोगमारप्स्यमानस्य संस्कारायाऽऽवृत्तिः स्यान्मैवम्। प्रयोगमारप्स्यमान इत्यश्रुतत्वात्। दर्शपूर्ण मासावारप्स्यमान इति श्रूयते। तयोश्चैक एवाऽऽरम्भः। तस्मान्नास्त्यावृत्तिः। तत्रैवान्यच्चिन्तितम् —

प्रतिप्रयोग आ (मा) रम्भयजिरास्ते न वाऽस्त्यसौ।  
अङ्गत्वेन तत्स्वधर्म आधानवद्भवेत्॥

“आग्नावैष्णवमेकादशकपालं निर्वपेद्दर्शपूर्णमासावारप्स्यमानः” इति विहितेयमारम्भणीयेष्टिदर्शपूर्ण (* मासयोर्यावज्जीवमावर्त्यमानयोः प्रतिप्रयोग-मावर्तनीया। कुतः। प्रयाजादिवदङ्गत्वादिति चेत्। नैतद्युक्तम्। कुतः। सर्वप्रयोगसाधा-रणत्वात्। यावज्जीवं मया दर्शपूर्ण) मासौ कर्तव्यावित्यध्यवसाय आरम्भः। स चैक एव। तेन चाऽऽरम्भेण प्रयुक्तेयमिष्टिः। तस्मान्नाऽऽवर्तनीया। यथाऽऽधानं सर्वक्रतुसाधारणत्वात्सकृदेव कर्तव्यं तद्वत्। आधानस्य सकृदनुष्ठानमेकादशस्य तृतीयपादे वक्ष्यते।  
दशमाध्यायस्य प्रथमपादे चिन्तितम् —  
तस्यां साऽस्ति नऽवाङ्गत्वेऽप्यस्याः पृथगुपक्रमात्।  
अस्ति मैवं वचोऽशक्तेर्विधाने चातिदेशने॥  
येयमारम्भणीया साऽपीष्टि्वाद्दर्शपूर्णमासप्रकृतिः। अतस्तस्यामपि दर्शपूर्ण मासयोरिवाऽऽप्स्यमानपुरुषसंस्काराय साऽनुष्ठेया न वेति संशयः। चोदक-प्राप्तत्वादनुष्ठेया। ननु सोमाङ्गदीक्षणीयादिवदस्या दर्शपूर्णमासाङ्गत्वेनाऽऽरम्भद्वारं  
*धनुश्चिन्हान्तर्गतं न्यायमालास्थम्।

[[1705]]

लुप्यते। न। वैषम्यात्। ऋत्विग्वरणादिना सोममारभ्यानुतिष्ठतः पुरुषस्यानुष्ठानमध्ये दीक्षणीया प्रवर्तते। दर्शपूर्णमासारम्भस्त्वन्वारम्भणयीयायामनुष्ठितायां पश्चात्संपद्यते। ततो दर्शपूर्णमासोपक्रमादन्य आरम्भणीयापक्रम इति द्वारसद्भावादार-म्भणीयामारप्स्यमानस्य(न स्व) संस्कारार्थमन्यामारम्भणीयां कुर्यात्। अनवस्था तु लोकेसिद्धबीजाङ्कुरादिदृष्टान्तेन समाधेयेत्येवं प्राप्ते ब्रूमः आरम्भणीयायामारम्भणीयान्तरं न कर्तव्यम्। कुतः। अङ्गान्तरवदतिदेष्टुमशक्यत्वात्। तथा ही-प्रकृतौ समिधो यजतीत्यादिवाक्यैः प्रयाजाद्यङ्गानां स्वरूपमतिदिश्यते। प्रकरणेन चाङ्गाङ्गिभावो बोध्यते। ततः सौर्यं चरुं निर्वपेदुब्रह्मवर्चसकाम इत्यादिकायां विकृतां निर्वापातुमितं चोदकवाक्यमेवं प्रवर्तते। इष्टिवच्चरौ प्रयाजाद्येङ्गोन्यनुष्ठेयानि। एवं सत्यरम्भणीयायामिदं वक्तव्यं किमाग्नावैष्णवमेकादशकपालं निर्वपेद्दर्शपूर्णमासावारप्स्यमान इत्येदद्वाक्यं समिदादिवदङ्गभूतामारम्भणीयां विदधातु, किंवा यथा सौर्यादिवाक्य-मङ्गातिदेशमनुमापयति तथा दर्शपूर्णमासाङ्गभूतायामारम्भणीयायामन्यस्या आर-म्भणीयाया अतिदेशमनुमापयतु, उत्तोमयं करोत्विति। नाऽऽद्योऽङ्गविधावुपक्षीण-त्वेनातिदेशानुमाने शक्त्यभावात्। न द्वितीयोऽविहितत्वेनातिदेष्टुमयोग्यस्याङ्गस्यातिदेशे शक्त्यभावात्। न तृतीयो वाक्यभेदापत्तेः। नन्वनेन न्यायेन सोर्यवाक्येऽपि वाक्यभेदः प्रसज्येतैकस्यैव वाक्यस्य यागबिध्यङ्गातिदेशयोः प्रवृत्तत्वात्। मैवम् वाक्यद्वयसद्भावात्। प्रत्यक्षं वाक्यं यागविधायकमनुमितं वाक्यमङ्गातिदेशकम्। तर्ह्यत्रापि तादृशे वाक्यद्वयं भवत्विति चेद्वाढम्। अत एवाऽऽरम्भणीयायां प्रयाजा-द्यङ्गान्यनुष्ठीयन्ते तद्वदारम्भणीयान्तररूपमप्यङ्गमनुष्ठीयतामिति चेन्न। दर्शपूर्णमा-सप्रकरणे प्रयाजाद्यङ्गविधायकसमिदादिवाक्यवदारम्भणीयान्तररूपाङ्गविधायिनः कस्यचिद्वाक्यस्याभावात्। नहि प्रकृतावविद्यमानमङ्गं विकृतावातिदेशमर्हति। तस्मात्संप्रतिपन्नस्यैवाऽऽरम्भणीयाविधायिनो वाक्यस्याङ्गस्वरूपविधानाय समिदादिवाक्यस्थानीयत्वमतिदेशाय सौर्य वाक्यस्थानीयत्वं चेत्याकारद्वयं वर्णनीयम्। तथा सत्यावृत्तिलक्षणो वाक्यभेदः केन वार्येत। तस्मादारम्भणी-यायामारप्स्यमानपुरुषसंस्कारायाऽऽरम्भणीया न कर्तव्या॥

[[1706]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजु-र्वेदीयतैत्तिरीयसंहिताभाष्ये तृतीयकाण्डे पञ्चमप्रपाठके  
प्रथमोऽनुवाकः॥ १॥  
-------------  

### ०२ 
(अथ तृतीयकाण्डे पञ्चमप्रपाठके द्वितीयोऽनुवाकः)।

ऋष॑यो॒ वा इन्द्रं॑ प्र॒त्यक्षं॒ नाप॑श्य॒न्तं वसि॑ष्ठः  
प्र॒त्यक्ष॑मपश्य॒त्सो॑ऽब्रवी॒द्ब्राह्म॑णं ये वक्ष्यामि॒  
यथा॒ त्वत्पु॑रोहिताः प्र॒जाः प्र॑र्जनि॒ष्यन्तेऽथ॒  
मेत॑रेभ्य॒ ऋषिभ्यो॒ मा प्र वोच॒ इति॒ तस्मा॑  
ए॒तान्त्स्तोम॑भागानब्रवी॒त्ततो विसि॑ष्ठपुरोहिताः  
प्र॒जाः प्रजा॑यन्त॒ तस्मा॑द्वासिष्ठो ब्र॒ह्मा का॒-  
र्यः॑ प्रैव जायते र॒श्मिर॑सि क्षया॑य त्वा॒ क्षयं॑  
जि॒न्वेति॑ [ १ ] आ॒ह॒ दे॒वा वै क्षयो॑ दे॒वेभ्य॑  
ए॒व य॒ज्ञं प्राऽऽह॒ प्रेति॑रसि॒ धर्मा॑य त्वा॒ धर्म॑  
जि॒न्वत्या॑ह मनु॒ष्या॑ वै धर्मो मुनु॒ष्ये॑भ्य ए॒व  
यज्ञं प्राहाऽऽन्वि॑तिरसि दि॒वे त्वा॒ दिव॑ जि॒-  
न्वेत्या॑है॒भ्य ए॒व लो॒केभ्यो य॒ज्ञं प्राऽऽह॑ वि-  
ष्टम्भोऽसि॒ वृष्टयै॑ त्वा॒ वृष्टिं॑ जिन्वे॒त्या॑ह॒ वृ-  
ष्टि॑मे॒वाव॑ ( २ ) रु॒न्धे॒ प्र॒वाऽस्य॑नु॒वाऽसी-  
त्या॑ह मिथु॒नत्वायो॒शिग॑सि॒ वसु॑भ्यस्त्वा॒ वसू॑-  
ञ्जि॒न्वेत्या॑हा॒ष्टौ वस॑व॒ एका॑दश रु॒द्रा द्वाद॑-  
शाऽऽदि॒त्या ए॒ताव॑न्तो॒ वै दे॒वास्तेभ्य॑ ए॒व य॒ज्ञं  
प्राऽऽहौजो॑ऽसि पि॒तृभ्य॑स्त्वा पि॒तृञ्जि॒न्वेत्या॑ह

[[1707]]

दे॒वाने॒व पि॒तृ़ननु सं त॑नोति॒ तन्तुर॑सि प्र॒जा-  
भ्य॑स्त्वा प्र॒जा जि॑न्व [ ३ ] इत्या॑ह पि॒तृने॒व  
प्र॒जा अनु॒ सं त॑नोति पृतना॒षाड॑सी पशुभ्य॑  
स्त्वा प॒शूञ्जि॒न्वेत्या॑ह प्र॒जा ए॒व प॒शून॒नु सं  
त॑नोति रे॒वद॒स्योष॑धीभ्य॒स्त्वाषै॑धीर्जि॒न्वेत्या॒-  
हौष॑धीष्वे॒व प॒शून्प्रति॑ ष्ठापयत्यभि॒जिद॑सि  
यु॒क्तग्रा॒वे॒न्द्रा॒य त्वेन्द्रं॑ जि॒न्वेत्या॑हा॒भिजि॑त्या॒  
अधि॑ तिरसि प्रा॒णाय॑ त्वा प्रा॒णम् ( ४ )  
जि॒न्वेत्या॑ह प्र॒जास्वे॒व प्रा॒णान्द॑धाति त्रि॒वृ-  
द॑सि प्र॒वृद॒सीत्या॑ह मिथुन॒त्वाय॑ सꣳरो॒हो॑ऽसि  
नीरो॒हो॑ऽसीत्या॑ह॒ प्रजा॑त्यै वसु॒को॑ऽसि वेष॑-  
श्रिरसि॒ वस्य॑ष्टिर॒सीत्याह प्रति॑ष्ठित्यै [ ५ ]॥  
(जि॒न्बेत्यव॑ प्र॒जा जि॑न्व प्राणं त्रिꣳ शञ्च॑ )।  
इति कृष्णयजुर्वेदीयतैत्तिरीयसंहितायां तृतीयाष्टके  
पञ्चमप्रपाठके द्वितीयोऽनुवाकः॥ २॥

( अथ तृतीयकाण्डे पञ्चमप्रपाठके द्वितीयोऽनुवाकः)।

इष्टरन्वारम्भणीया समन्त्रा प्रथमे श्रुता।  
अथ द्वितीयानुवाके सौमिकब्रह्मत्वाविधिरुच्यते।  
यदुक्तं सूत्रकारेण “वासिष्ठो ब्रह्मा ज्योतिष्टोमे यो वा कश्चित्स्तौमभागान्विद्यात्” इति। तदेतद्विधातुं प्रस्तौति-ऋषयो वा इति। वसिष्ठप्रमुखाः सर्वेऽप्यृषयः कदाचिदिन्द्रमुखा मन्त्रविशेषानवगन्तुमागतास्तदानीमिन्द्रोऽनधिकारिभ्यो मन्त्रा न वक्तव्या यत्यभिप्रेत्यान्तर्हितोऽभूत्। अन्त

[[1708]]

र्धानं प्राप्यावस्थितं तमिन्द्रमृषयश्चक्षुषा नापश्यन्। तदानीं योगसामर्थ्ययुतो वसिष्ठो दिव्येन चक्षुषा तमिन्द्रमपश्यत्। स इन्द्रस्तं वसिष्ठं प्रत्येवमब्रवीत्। सौमिकब्रह्मत्वो-पयोगिमन्त्रजातं यस्मिन्प्रतिपाद्यते तादृशं ब्राह्मणमहं तुभ्यं वक्ष्यामि। त्वमेव पुरोहितो मन्त्रोपदेष्टा यासां प्रजानां तास्त्वत्पुरोहितास्तथाविधाः प्रजा यथो त्पत्स्यन्ते यथा-विधमेतद्वक्ष्यमाणस्य ब्राह्मणस्य सामर्थ्यात्। तादृशं ब्राह्मणं श्रुत्वाऽथानन्तरं त्वं मामितरेभ्यो मन्त्रानधिकारिभ्य ऋषिभ्यो मा प्रवोच इत्युक्त्वा तस्मै वसिष्ठायैता-न्रश्मिरसीत्यादिकान्स्तोमभागनामकान्मन्त्रानब्रवति्। स्तोमा बहिष्पवमानादीनि स्तोत्राणि तान्त्सतोमान्भजन्त इति स्तोमभागाः। एतान्हि मन्त्रानुच्चार्य ब्रह्मा स्तोत्राण्यभ्यनुजानाति। तस्मादेते स्तोमभागा इत्युच्यन्ते। तत इन्द्रप्रसादात्सर्वाः प्रजा वसिष्ठपुरोहिता उत्पन्नाः। वसिष्ठं गुरुत्वेन पुरस्कृत्य वर्तन्त इत्यर्थः। इदानीं विधत्ते —  
तस्माद्वासिष्ठ इति। यस्माद्वसिष्ठस्य ब्रह्मत्वोपयुक्तं सर्वमिन्द्र उक्तवां-स्तिस्मात्सोमयागं चिकीर्षुणा परुषेण यो वसिष्ठगोत्रोत्पन्नस्तदयिविद्यासंप्रदायेन स्तोमभागभिज्ञो वा भवति स एव ब्रह्मा कार्यः। तथा सत्ययं यजमानस्तथाविधाः प्रजा जनयति। ते च स्तोमभाममन्त्राश्चतुर्थकाण्डस्य चतुर्थप्रपाठकादौ समाम्राताः। ते चैकत्रिंशत्संख्याकाः। तेष्वेकैको मन्त्र एकैकं स्तोत्रमभ्यनुज्ञातुं ब्रह्मणा प्रयोक्तव्यः। अत एव सूत्रकार आह – “रश्मिरसि क्षयाय त्वा क्षयं जिन्वो स्तुतेति प्रसौति सर्वस्तोत्राणामेष कल्प उत्तरमुत्तरं स्तोमभागानां दधाति द्वादशाग्निष्टोमे पश्चादशोक्थ्ये षोडश षोडशिनि सप्तदश वाजपेय एकोनत्रिंशतमतिरात्रे त्रयस्त्त्रिंशत्तमाप्तोर्न्यामे” इति तत्रैकत्रिंशं स्तोमभागं त्रिरावृत्य [ वर्त्म] त्रयस्रिंशत्संख्याऽप्तोर्यामे पूरणीया।  
तत्र प्रथमं स्तोमभागमनूद्य व्याचष्टे —  
रश्मिरसीति। पञ्चमकाण्डोक्तब्राह्मणे रश्मिरित्येवाऽऽदित्यमसृजत प्रेतिरिति धर्ममित्यादिना मन्त्राणामादित्यसृष्टिहेतुत्वाभिधानादादित्यादिपरतया मन्त्रा व्याख्येयाः। हे आदित्य त्वं रश्मिरसि रश्मियुक्तोऽसि। देवा यस्मिन्संघे क्षियन्ति निवसन्ति सोऽयं संघः क्षयस्तस्मै क्षयाय देवसंघाय तत्प्रीत्यर्थं हे आदित्य त्वां

[[1709]]

स्मरामि। अतः देवसंघ जिन्व प्रीणय। अस्मिन्मंत्रे क्षयशब्दस्य देवा एवार्थः। अतो देवेभ्य एवैनं यज्ञं होता प्रोक्तवान्भवति।  
द्वितीयस्तोमभागे धर्मानुष्ठातृत्वान्मनुष्या धर्मशब्देन विवक्षिता इत्येतद्दर्शयति —  
प्रतिरसीति। हे धर्माभिमानिदेव त्वं प्रेतिरसि प्रकृष्टोतिर्गतिः प्राण्युप-काररूपा यस्यासौ प्रेतिः। अतो धर्मानुष्ठातृपुरुषार्थं त्वां स्मरामि। तं धर्मानुष्ठातृ-पुरुषंप्रीणय। अनेन मन्त्रेण धर्मोपलक्षितमुष्यार्थमिमं मन्त्रमुक्तवान्भवति।  
तृतीयचतुर्थपञ्चमस्तोमभागानां तात्पर्यं दर्शयति —  
अन्वितिरसीति। हे द्युलोकाभिमानिदेव त्वमन्वितिरसि। देवानामनुकूलेति र्गतिर्यस्यासावन्वितिः। तादृशं त्वा द्युलोकार्थं स्मरामि। तं च द्युलोकं प्रीणय। यद्यप्यन्तरिक्षभूलोकप्रतिपादकौ चतुर्थपञ्चमौ स्तोमभागावत्र नानूदितौ तथापि तृतीयस्य तदुपलक्षकत्वमभिप्रेत्यैभ्य एव लोकेभ्य इति समुदायतात्पर्यं दर्शितम्। षष्ठस्तोमभागं वृष्टिप्राप्तिहेतुत्वेन प्रसंसति —  
विष्टम्भोऽसीति। हे वृष्ट्यभिमानिदेव त्वं विष्टम्भो सि विशेषेणोदकस्य धारकोऽसि। सप्तमाष्टमस्तोमभागयोः प्रतीकद्वयमनुद्याह्नो रात्रेश्च प्रतिपादकत्वेन मिथुनत्वसंपतिं दर्शयति —  
प्रवाऽस्यनुवाऽसीति। हेऽहरभिमानिदेव त्वं प्रवाऽसि। जगत्प्रवास-कत्वरूपेण प्रकर्षेण वाति गच्छति प्रवर्तत इति प्रवा। हे रात्र्यभिमानिदेव त्वमनुवा-ऽसि। निद्रादिव्यवहारस्यानुकूलत्वेन वाति गच्छति वर्तत इत्यनुवा। तयोर्द्वंद्वेन मिथुनत्वप्राप्तिसाधनत्वम्।  
नवमदशमैकादशस्तोमभागानां संग्रहेण तात्पर्यं दर्शयति —  
उशिगसीति। हे वसुगणपालक त्वमुशिगसि। उसिक्कामयमानः। रुद्रा-

[[1710]]

दित्यप्रतिपादकयोरपि स्तोमभागयोर्वसुविषयस्तामेभागनैवोपलक्षितत्वात्संगृह्य तात्पर्याभिधानम्।  
देवप्रतिपादकेभ्यस्त्रिभ्यः स्तोमभागेभ्य ऊर्ध्वं पितृप्रतिपादकस्य द्वादशस्य स्तोमभागस्याभिधानाद्देवानां पितृणां च नैरन्तर्यं संपादितं भवतीत्यतेद्दर्शयति —  
ओजोऽसीति। हे पितृपालक देव त्वमोजोऽसि बलरूपोऽसि।  
पितृप्रतिपादकस्तोमभागादूर्ध्वं प्रजापतिपादकस्य त्रयोदशस्य स्तोमभागस्याभिधानात्पितृणां च नैरन्तर्यं सिध्यतीत्येतद्दर्शयति।  
तन्तुरसीति। हे प्रजाभिमानिदेव त्वं तन्तुरसि पुत्रपौत्रादिविस्तारहेतुरसि। पशुप्रतिपादकेन चतुर्दशेन स्तोमभागेन प्रजानां च पशूनां च नैरन्तर्यं सिध्यतीत्येतद्दर्शयति —  
पृतनाषाडसीति। हे पशुपालक देय त्वं पृतनाषाडसि। पृतनां परकीयसेना मस्मत्पशूनामपहन्त्री सहते विनाशयतीति पृतनाषाट्।  
ओषधिप्रतिपादकेन पञ्चदशेन स्तोमभागेन पशुस्तोमभागानन्तरभाविनां पशूनामोषधीषु प्रतिष्ठापनं भवतीत्येतद्दर्शयति।  
रेवदस्योषधीभ्य इति। हे ओषधिपालक देव त्वं रेवदसि धनवानसि। पञ्चमकाण्डे रश्मिरित्येवाऽऽदित्यमसृजतेत्यारभ्य रेवदित्योषधीरित्यन्तेषु पञ्चदशेषु (शसु) मन्त्रेष्वसृजतेति ब्राह्मणेन व्याख्यातत्वात्तदभिमानिदेवपरत्वेन मन्त्राणामा-दिवाक्यान्यस्माभिर्व्याख्यातानि। अथ षोडशस्तोमभागस्याऽऽदिवाक्यं वज्रपरत्वेन तत्रैव व्याख्यातमतोऽत्रापि वज्रसाध्याभिजयार्थत्वं दर्शयति —  
अभिजीदसीति। हे वज्र त्वमभिजिद्युक्तग्रावाऽसि। अभितो जयती-त्यभिजित्। युक्ताः संयुक्ता ग्रावाणो यस्यासौ युक्तग्रावा। यथा पाषाणा दृढ एवमस्यापि दृढत्वात्पाषाणगुणेन दार्ढ्येन संयोग एव ग्रावसंयोग इत्युच्यते।  
सप्तदशेन स्तोमभागेन प्राणानां स्थापनं दर्शयति---  
अधिपतिरसीति। हे प्राणाभिमानिदेव त्वमधिपतिरसि प्राणानामाधिक्येन पालयिताऽसि। अपानचक्षुःश्रोत्रप्रतिपादकानामष्टादशैकोनविंशविंशानां प्रयाणस्तोमभागानां प्राणपतिपादकस्तोमभागेनैवापलक्षितत्वमभिप्रेत्य संग्रहेण तात्पर्यं दर्शयितुं प्राणानिति बहुवचनं निर्तिष्टम्।

[[1711]]

एकाविशद्द्वाविंशस्त्रयोविंशञ्चतुर्विंशानां स्तोमभागानां चतुर्णीं मिथु-नत्वसंपादकत्वं दर्शयति —  
त्रिवृदसीति। हे मिथुनीभाव त्वं त्रिगुणोऽसि पर्वर्तकश्चासि। पुमान्योषित्संयोगश्चैवं त्रैगुण्यम्। संयोगानन्तरभावी मन्थनव्यापारः प्रवृत्तिः। एताभ्यां त्रैगुण्यप्रवृत्तिप्रतिपादकाभ्यां मन्थनसमाप्तिविश्लेषपूरमिथुनीभावा-वयवद्वयप्रतिपादकावुत्तरावपि स्तोमभागावुपलक्ष्येते। संवृन्मन्थनव्यापारसमाप्तिः। विवृद्दपत्योर्विश्लेषः। अनेन स्तोमभागचतुष्ट्येन मिथुनत्वं साकल्येन संपादितम्।  
पञ्चविंशषड्विंशसप्तविंशाष्टाविंशानां स्तोमभागानां चतुर्णां प्रजोत्पादनपरत्वं दर्शयति —  
सꣳरोहोऽसीति। हे प्रजननव्यापार त्वं संरोहोऽसि नीरोहश्चासि। शुक्रशोणितसंश्लेषेण गर्भाभिव्यक्तिः संरोहः। निःशेषाणामवयवानामभिव्यक्तिर्नीराहेः एताभ्याभुभाभ्यां स्तोमभागाभ्यां प्ररोहप्रतिपादकावन्यात्रपि स्तोमभागावुपलक्ष्येते। प्रथमस्यापत्यस्योत्पत्तिः प्ररोहः। पश्चाद्भाविनामपत्यानामुत्पत्तिरनुरोहः। एतेन स्तोमभागचतुष्टयेन प्रजोत्पत्तिः संपद्यते॥  
एकोनत्रिंशैकत्रिंशस्तोमभागौस्त्रिभिरुत्पन्नानां प्रजानां प्रतिष्ठां दर्शयति —  
वसुऽकोसीति। हे उत्पन्नप्रजाभिमानिदेव त्वं वसुको वासयिताऽसि। वेषायानुकूला श्रीर्यस्य सः। व्याप्तिसमर्थश्चासि वसेर्निवासस्याष्टिर्व्याप्तिर्यस्यासौ वस्यष्टिः। अनेन स्तोमभागत्रयेण प्रजानां प्रतिष्ठा संपद्यते।

इति श्रीमत्सायणाचार्यविरचिते माधवीये वेदार्थप्रकाशे कृष्णय-जुर्वेदीयतैत्तिरीयसंहिताभाष्ये तृतीयकाण्डे पञ्चमप्रपाठके  
द्वितीयोऽनुवाकः॥ २॥  
------------------  

### ०३ 
(अथ तृतीयकाण्डे पञ्चमप्रपाठके तृतीयोऽनुवाकः)।

अ॒ग्निना॑ दे॒वेन॒ पृत॑ना जयामि गाय॒त्रेण॒  
छन्द॑सा त्रि॒वृता॒ स्तोमे॑न रथंत॒रेण॒ साम्ना॑  
वषट्का॒रेण॒ वज्रे॑णः पूर्व॒जान्भ्रातृ॑व्या॒नध॑रा

[[1712]]

न्पादया॒म्यवै॑नान्वाधे॒ प्रत्ये॑तान्नुदे॒ऽस्मिन्क्षये॒  
ऽस्मिन्भूमिलो॒के यो॑ऽस्मान्द्वेष्टि॒ यं च॑ व॒यं  
दवि॒ष्मो विष्णोः॒ क्रमे॒णात्ये॑नान्क्रामा॒मी॑-  
न्द्रे॑ण दे॒वेन॒ पृत॑ना जयामि॒ त्रैष्टुभेन॒ छन्दसा॑  
पञ्चद॒शेन॒ स्तोमे॑न बृह॒ता साम्ना॑ वषट्का॒-  
रेण॒ वज्रे॑ण [ १ ] स॒ह॒जान्विश्वे॑मिर्देवेभिः॒  
पृत॑ना जयामि॒ जागतेन॒ छन्द॑सा सप्तद॒शेन॒  
स्तोमे॑न वामदे॒व्येन॒ साम्ना॑ वषट्का॒रेण॒ व-  
वज्रे॑णापर॒जानिद्रे॑ण स॒युजों॑ व॒यꣳ सा॑स-  
ह्याम॑ पृतन्य॒तः। घ्नन्तो॑ वृ॒त्राण्य॑प्र॒ति। यत्ते॑  
अग्ने॒ तेज॒स्तेना॒हं ते॑जस्वी भू॑यासं॒ यत्ते॑ अग्ने॒ हर॒-  
स्तेना॒हꣳ ह॑रस्वी भू॑यासम् [ २ ]  
(बृ॒हता साम्ना॑ वषट्का॒रेण॒ वज्रे॑ण॒ षट्च॑त्वारꣳशञ्च)।

इति कृष्णयजुर्वेदीयतैत्तिरीयसंहितायां तृतीयाष्टके  
पञ्चमप्रपाठके द्वितीयोऽनुवाकः॥ ३॥

( अथ तृतीयकाण्डे पञ्चमप्रपाठके तृतीयोऽनुवाकः)।

यद्ब्रह्मत्वं स्तोमभागैर्द्वितिये तदुदीरितम्।  
अथ तृतीयानुवाके विष्ण्वतिक्रमा उच्यन्ते। कल्पः — “अग्निना देवेन पृतना जयामीति विष्ण्वतिक्रमान्” इति। प्रथममन्त्रपाठस्तु ---  
अग्निना देवेनेति। देवश्छन्दः स्तोमः साम वज्रश्चेत्येतानि परकीयां पृतनामभिभवितुं साधनानि। पृतना जित्वा भ्रातृव्यानधरान्वादयामि। त्रिविधा हि भ्रातृव्याः पूर्वजाः सहजा अपरजाश्चेति। पितृपितामहादिष्वप्यनुवर्तमानाः पूर्वजाः।

[[1713]]

सपत्नमातृजाः सहजाः। इदानीमेव स्वकार्यघातिनोऽपरजाः। तेषु त्रिविधेषु मध्ये ये पूर्वजास्ताञ्शत्रूनन्तो नीचा यथा भवन्ति तथा संपादयामि। संपाद्य चैतानवायाधे येनावमता यथा भवन्ति तेन तथा शृङ्खलादिना बाधं करोमि। कृत्वा चैनान्प्तिनुदे प्रत्येकं विनाशयामि। किंचास्मिन्क्षये मदीये निवासगृहे। अथवा किमनेन संकोचेनास्मिन्भूमिलोके सर्वस्मिन्यो भ्रातृव्योऽस्मानुदासीनानपि द्वेष्टि। यं च भ्रातृव्यमुदासीनमपि वयं द्विष्मः। एतान्सर्वान्विद्वेषिणो विष्णु रूपस्य यजमानस्य मम क्रमेण पादविन्यासेनातिक्रमामि लङ्वयामि। द्वितीयमन्त्रपाठस्तु —  
इन्द्रेण देवेनेति। अत्र भ्रातृव्यानधरान्पादयामीत्यादिकमनुषज्य पूर्ववद्व्याख्येयम्। तृतीयमन्त्रपाठस्तु —  
विश्वेभिर्देवेभिरिति। अत्रापि भ्रातृव्यानधरान्पादयामीत्यादिकमनुषज्य व्याख्येयम्। त्रिवृदादिस्तोमानां रथंतरादिसाम्नां च स्वरूपं समिधमातिष्ठेत्यनुवाके दर्शितम्।  
कल्पः — “इन्द्रेण सयुजो वयमित्याहवनीयमुपतिष्ठते” इति। पाठस्तु---  
इन्द्रेणेति। पृतनामस्मद्विरोधिनीं सेनामात्मन इच्छन्ती पृतन्यतस्याञ्शत्रून्वयं सासह्यामातिशयेन सोढुं शक्ताः स्मः। कीदृशा वयम। इन्द्रेण सयुजः परमैश्वर्ययागादाहवनीय इन्द्रस्तेन सह युज्यन्ते युक्ता भवन्तीति सयुजः। वृत्राणि शत्रूनप्रत्यस्मान्प्रति प्रतिकूलत्वं यथा नास्ति तथा घ्नन्तो वधं कुर्वन्तः। हेऽग्ने ते त्वतीयं यत्तेजः कान्तिरूपं तेनाहमपि कान्तिमान्भूयासम्। वर्चो बलम्। हरो रश्मिरूपं तेजः। अत्र विनियोगसंग्रहः —  
यजमानोऽग्निनेन्द्रेण विश्वेभिर्विष्ण्वतिक्रमान्।  
क्रामत्युत्तरयोर्भ्रातृव्यानित्याद्यनुषज्यते॥  
इन्द्रे पूर्वाग्न्युपस्थानं मन्त्राश्चत्वार ईरिताः।  
एते मन्त्रा उरुꣳ हि राजेत्यनुवाकात्पूर्वं द्रष्टव्याः॥

[[1714]]

इति श्रीमत्सायणाचार्यविरचिते माधवीये वेदार्थप्रकाशे कृष्ण-यजुर्वेदीयतैत्तिरीयसंहिताभाष्ये तृतीयकाण्डे पञ्चमप्रपाठके  
तृतीयोऽनुवाकः॥ ३॥  
-----------------  

### ०४ 
(अथ तृतीयकाण्डे पञ्चमप्रपाठके चतुर्थोऽनुवाकः)।  
ये दे॒वा य॑ज्ञ॒हनो॑ यज्ञ॒मुष॑ पृथि॒व्यामध्या  
स॑ते। अ॒ग्निर्मा॒ तेभ्यो॑ लक्षतु॒ गच्छे॑म सु॒कृतो॑  
व॒यम्। आऽग॑न्म मित्रावरुणा वरेण्या॒ रा-  
त्री॑णां भा॒गो भु॒वयो॒र्यो अस्ति॑। नाकं॑ गृ-  
ह्णा॒नाः सु॑कृ॒तस्य॑ लो॒के तृतीये॑ पृ॒ष्ठे अधि॑  
रोच॒ने दि॒वः। ये दे॒वा य॑ज्ञहनो॑ यज्ञ॒मुपोऽ  
न्तरि॒क्षेऽघ्यास॑ते। वा॒युर्मा॒ तेभ्यो॑ रक्ष॒तु ग  
च्छे॑म सुकृतो व॒यम्। यास्ते॒ रात्रीः॑ सवितः  
[१] दे॒वयानी॑रन्त॒रा द्यावा॑पृथि॒वी वि॒य-  
न्ति॑। गृ॒हैश्च॒ सर्वैः॑ प्र॒जया॒न्वग्रे॒ सुवो॒ रुहा॑-  
णास्तरता॒ रजाꣳसि। ये दे॒वा य॑ज्ञ॒हनो॑ य-  
ज्ञ॒मुषो॑ दि॒व्यध्यास॑ते। सूर्ये॑ मा॒ तेभ्यो॑ रक्ष-  
तु॒ गच्छे॑म सु॒कृतो॑ व॒यम्। येनेन्द्रा॑य स॒म-  
भ॑रः पया॑ꣳ स्युत्त॒मेन॑ ह॒विषा॑ जातवेदः। ते  
ना॑ग्ने॒ त्वमु॒त॑ व॑र्धये॒मꣳ स॑जा॒ताना॒ꣳ श्रैष्ठ्य॒  
आ धे॑ह्येनम्। य॒ज्ञ॒हनो॒ वै दे॒वा यज्ञ॒मुषः॑  
[२] स॒न्ति॒ त ए॒षु लो॒केष्वा॑सत आ॒ददा॑ना  
विमथ्ना॒ना यो ददा॑ति॒ यो यज॑ते॒ तस्य। ये

[[1715]]

दे॒वा य॑ज्ञ॒हनः॑ पृथि॒व्यामध्यास॑ते॒ ये अ॒न्तरि॑-  
क्षे॒ ये दि॒वीत्या॑हेमाने॒व लो॒काꣳस्ती॒र्त्वा स-  
गृ॑हः॒ सप॑शुः सुव॒र्गं लो॒कमे॒त्यप॒ वै सोमे॑ने-  
जा॒नाद्दे॒वता॑श्च य॒ज्ञश्च॑ क्रामन्त्याग्ने॒यं पञ्च॑क-  
पालमुदवसा॒नीयं॒ निर्व॑पेद॒ग्निः सर्वा॑ दे॒वताः॑  
( ३ ) पाङ्क्तो य॒ज्ञो दे॒वता॑श्चै॒व य॒ज्ञं चाव॑  
रुन्धे गाय॒त्रो वा अ॒ग्निर्गा॒यत्रछ॑न्दा॒स्तं छ-  
न्द॑सा॒ व्य॑र्धयति॒ यत्पञ्च॑कपालं क॒रोत्य॒ष्टाक॑-  
पालः कार्यो॑ऽष्टाक्ष॑रा गाय॒त्री गा॑य॒त्रो॑ऽग्नि-  
र्गाय॒न्नछ॑न्दा॒ स्वेनै॒वैनं॒ छन्दसा॒ सम॑र्धयति  
प॒ङ्क्त्यौ॑ याज्यानुवा॒क्ये॑ भवतः॒ पाङ्क्तो॑ य॒ज्ञ  
स्ते॒नैव य॒ज्ञान्नैति॑ [ ४ ]॥  
( स॒वि॒त॒र्दे॒वा य॑ज्ञ॒मुषः॒ सर्वा॑ दे॒वता॒स्त्रिच॑त्वारिꣳ शच्च )  
इति कृष्णयजुर्वेदीयतैत्तिरीयसंहितायां तृतीयाष्टके  
पञ्चमप्रपाठके चतुर्थोऽनुवाकः॥ ४॥

( अथ तृतीयकाण्डे पञ्चमप्रपाठके चतुर्थोऽनुवाकः)।  
विष्ण्वतिक्रमणे मन्त्रास्तृतीये समुदीरिताः।  
अथ चतुर्थेऽतिमोक्षमन्त्रा उच्यन्ते।  
कल्पः — “वेदमुपस्थ आधायान्तर्वेद्यासीनोऽतिमोक्षाञ्जपति” इति।  
अतिमोक्षशब्देन ये देवा यज्ञहन इत्यादयो मन्त्रा विवक्षिताः। सूत्रकारेणान्यत्र ये देवा यज्ञहन इत्यतिमोक्षा इत्युक्तत्वात्। पाठस्तु —

[[1716]]

ये देवा इति। अत्र यज्ञमुष इति पदं पृथक्कृत्य मन्त्रभेदः कर्तव्यः। तत्र प्रथममन्त्रे पृथिव्यामध्यासत इत्याद्यन्तभागोऽनुषञ्जनीयः। द्वितीयमन्त्रे तु ये देवा इत्ययं पूर्वभागोऽनुषञ्जनीयः। देवानां मध्ये म्लेच्छजातयः केजिद्देवा यज्ञभागार्हाः सन्तो द्रष्टुमसहमानाः केचिद्यज्ञं विनाशयन्ति।अपरे तु यज्ञसाधनान्यपहृत्यान्यत्र गच्छन्ति। तत्र यज्ञविघातिनो ये देवा पृथिव्यां यं कंचिद्देशमधिष्ठायाव तिष्ठन्ते तेभ्यो यज्ञविघातिभ्योऽग्निर्मां रक्षतु। वयं सुकृतः सुष्ठु यज्ञं निष्पादितवन्तो गच्छेम यज्ञफलं प्राप्नुयाम। एवं यज्ञमुषां मन्त्रोऽपि व्याख्येयः। तृतीयमन्त्रपाठस्तु —  
आऽगन्यैति। हे वरेण्या मित्रावरुणा श्रेष्ठौ मित्रावरुणौ यज्ञसंबन्धिनीनां रात्रीणां मध्ये वर्तमानायामस्यां रात्रौ युवयोः संबन्धि वशानूबन्ध्यारूपो यो भागोऽस्ति तेन वयं नाकं स्वर्गसुखं गृह्णाना आगन्म सर्वतः प्राप्ताः स्वः। कुत्रैतत्स्वर्गसुखग्रहणमिति तदुच्यते सकृतस्यास्य यज्ञस्य संबधिनि तृतीये लोके। कीदृशे। अधिरोजनेऽधिकं भासमाने। भासमानोऽपि लोकः कुत्रेति तदुच्यते-दिवः पृष्ठे स्वर्गस्योपरि। पृथिव्यन्तरिक्षापेक्षया तृतीयत्वम्। पाताललोकोऽपि तादृशो भवतीति व्यवच्छेदाय दिवः पृष्ठ इत्युक्तम्। रौरवादिनरकव्यावृत्तये सुकृतस्येत्युक्तम्। नरको हि दुष्कृतस्य।  
अथ पूर्ववदनुषङ्गभेदभिन्नौ चतुर्थपञ्चममन्त्रामाह —  
ये देवा इति। पूर्ववद्व्याख्येयम्। षष्ठमन्त्रवाह —  
यास्ते रात्रीरिति। हे सवितर्द्यावापृथिवी अन्तरा द्यावापृथिव्योर्मध्ये ते तव संबन्धिन्यो या रात्रीर्यज्ञानुष्ठानयोग्या रात्रयो वियन्ति विशेषेण गच्छन्ति प्रवर्तन्ते। यद्यप्येकैव रात्रिः सुत्याकर्मार्हा तथाऽपि दीक्षोपसत्सहिता बहवो रात्रयो भवन्ति। तासां च सवितृप्रेरितत्वात्तत्संबन्धः। कीदृश्यो रात्रयः। देवयानीर्देवान्यान्तीति देवयान्यो दैविककर्मयुक्ता इत्यर्थः। तासु रात्रिषु कर्मानुतिष्ठन्तः सर्वैर्गृहैश्च प्रजयाऽनु गृहवर्तिभिर्भृत्यैः पुत्रादिना च सार्धं रुहाणाः स्वर्ग सर्वैर्गृहश्चै प्रजयाऽनुगृहवर्तिभिर्भृत्यैः पुत्रादिना च सार्थं सुवो रुहाणाः स्वर्गं प्राप्नुवन्तो यजमाना यूयं रजांसि रञ्जनीयानि सुखानि तरत प्राप्नुत।

[[1717]]

पूर्ववदनुषङ्गभेदभिन्नौ सप्तमाष्टममन्त्रावाह —  
ये देवा इति। पूर्ववद्व्याख्येयम्। अथ नवमं मन्त्रमाह —  
येनेन्द्रायति। हे जातवेदो येनोत्तमेन हविषोत्तमहविःस्वरुपेण पयांसि क्षीररसस्वादून्सोमरसानिन्द्राय समभरः संभृतवानसि तेन हविषा हेग्ने त्वमिमं यजमानं वर्धय उतापि चैनं यजमानं सजातानां श्रैष्ठ्यै स्वाम्य आधेहि। अथैतान्प्रशंसति-  
यज्ञहनो वा इति। कपटरूपधारिणः केचन देवा यज्ञभागरहिता यज्ञशालादाहाद्युपद्रवेण यज्ञघातिनो भवन्ति। अपरे च ग्रहचमससोमरसापहारेण यज्ञमुषो भवन्ति। एवमुभयविधा ये सन्ति ते त्रिष्वप्येतेषु लोकेष्वतिष्ठन्ते। किं कुर्वन्तः। यो यजमानो दक्षिणां ददाति तदीयं दक्षिणाद्रव्यं गवादिकमपहरन्ती (न्त इ ) त्यर्थः। यो यजमानो यजते तदीयं ग्रहचमसादिकं विमथ्नाना भङ्गपरित्यागादितो विलोडयन्तः। तस्योपद्रवस्य सर्वस्यैतैर्मन्त्रैः परिहारं दर्शयति —  
ये देवा इति। अत्र यज्ञमुष इत्यत्र पृथङ्मन्त्रत्वं दर्शयितुं तत्पदं परित्यज्यानुषङ्गेण सह यज्ञहन इत्येतावदेवोदाहृतम्। एतैर्मन्त्रैरुपद्रवसहितानिमाल्लोँ-कानुत्तीर्य सगृहः कलत्रपुत्रादिसहितः सपशुर्गवाश्वादिपशुसहितः स्वर्गं प्राप्नोति। त एते मन्त्रा उरुꣳ हि राजेत्वेतस्यादनुवाकात्पूर्वं द्रष्टव्याः। अथोदवसानीयं विधत्ते —  
अप वै सोमेनेति। यः सोमेनेष्टवानभवत्, एतस्माद्देवताश्च यज्ञश्चापक्रामन्ति। अनेन यजमानेन प्रयोजनाभाव मन्वाना एनं परित्यजन्ति। अतस्तदपक्रमणं वारयितुमग्निदेवतया युक्तं पञ्चकपालं तादृशपुरोडाशेन साध्यमुदवसानीयाख्यं कर्म कुर्यात्। अयमग्निः सर्वदेवतात्मको यज्ञश्च पाङ्क्तः पञ्चसंख्योपेतः। “ते देवा बिभ्यतोऽग्निं प्राविशन्” “धानाः करम्भः परिवापः पुरोडाशः पयस्या तेन पङ्क्तिराप्यत” इत्यादिश्रुतिद्वयात्। अत आग्नेयत्वेन सर्वा देवता अवरुन्धे पत्र्चकपालेन यज्ञमप्यवरुन्धे।  
अथ पञ्चकपालं दूषयित्वाऽष्टाकपालं विधत्ते —

[[1718]]

गायत्रो वा इति। अग्नेर्गायत्र्याश्च प्रजापतिमुखजन्यत्वेन गायत्रोऽग्निः। पञ्चकपाले सति तमग्निं स्वकीयेन च्छन्दसा वियोजयति। अष्टाकपाले त सति गायत्र्या अष्टाक्षरत्वादग्निं स्वकीयेन च्छन्दसा समृद्धं करोति।  
अत्राग्ने तमद्याश्वमित्येते अक्षरपङ्क्त्यौ विधत्ते —  
पङ्क्त्यौ याज्येति। अत्र तु गायत्रत्वसिद्धयेऽष्टाकपालः स्वीकृतस्तथाऽपि पाङूक्तमन्त्रपाठेन धानादिद्वारा पाङ्क्तयज्ञादप्ययं यजमानो नापगच्छति।  
अत्र विनियोगसंग्रहः —  
ये देवा इत्यतीमोक्षान्मन्त्रानेताञ्जपेन्नव।  
यज्ञहन्यज्ञमुट्चेति भेदान्मन्त्राभिदेष्यते॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये तृतीयकाण्डे पञ्चमप्रपाठके चतुर्थोऽनुवाकः॥ ४॥  
--------------

### ०५ 
(अथ तृतीयकाण्डे पञ्चमप्रपाठके पञ्चमोऽनुवाकः)।

सूर्यो॑ मा दे॒वो दे॒वेभ्यः॑ पातु वा॒युर॒न्तरि॑क्षा॒द्य-  
ज॑मानो॒ऽग्निर्मा॑ पातु॒ चक्षु॑षः। सक्ष॒ शूष॒  
सवि॑त॒र्विश्व॑चर्षण ए॒तेभिः॑ सोम॒ नामभिर्वि-  
धेम ते॒ तेभिः॑ सोम॒ नाम॑भिर्विधेम ते। अ॒हं  
परस्ता॑द॒हम॒वस्ता॑द॒हं ज्योति॑षा॒ वि तमो॑ व  
वार। यद॒न्तरि॑क्षं तदु॑ मे पि॒ताऽभू॑द॒हꣳ सू-  
र्य॑मु॒भयतो॑ ददर्शा॒हं भू॑यासमुत्त॒मः स॑मा॒ना  
ना॑म् ( १ ) आस॑मु॒द्रादाऽन्तरि॑क्षात्प्र॒जाप॑ति-  
रुद॒धिं च्या॑वया॒तीन्द्रः॒ प्र स्नौ॑तु म॒रुतो॑ व-  
र्ष॒यन्तून्न॑म्भयं पृथिवीं॑ भि॒न्दीदं दि॒व्यं नमः॑।

[[1719]]

उ॒द्गो दि॒व्यस्य॑ नो दे॒हीशा॑नो॒ वि सृ॑जा॒  
दृति॑म्। प॒शवो॒ वा ए॒ते यदा॑दि॒त्य ए॒ष रु॒द्रो  
यद॒ग्निरोष॑धीः॒ प्रास्या॒ग्नावादि॒त्यं जु॑होति  
रु॒द्रा॑दे॒व प॒शून॒न्तर्द॑धा॒त्यथो॒ ओष॑धीष्वे॒व प॒  
शून् [ २ ] प्रति॑ ष्ठापयति क॒विर्य॒ज्ञस्य॒ वि  
त॑नोति॒ पन्थां॒ नाक॑स्य पृ॒ष्ठे अधि॑ रोच॒ने  
दि॒वः। येन॑ ह॒व्यं वह॑सि॒ यासि॑ दू॒त इ॒तः प्र  
चे॑ता अ॒मुतः॒ सनी॑यान्। यास्ते॒ विश्वाः॑ स॒-  
मि॒ध सन्त्य॑ग्ने याः पृ॑थि॒व्या ब॒र्हि॒षि सूर्ये॒  
याः। तास्ते॑ गच्छ॒न्त्वाहु॑तिं घृ॒तस्य॑ देवाय॒ते  
यज॑मानाय॒ शर्म॑। आ॒शासा॑नः सु॑वीर्यꣳरा॒य-  
स्पोष॒ꣳ स्वश्वि॑यम्। बृह॒स्पति॑ना रा॒या स्व॒-  
गाकृ॑तो॒ मह्यं॒ यज॑मानाय तिष्ठ [ ३ ]॥

(स॒मा॒नाना॒मो ष॑धीष्वे॒व प॒शून्मह्यं॒ यज॑माना॒यैकं॑ च)।  
इति कृष्णयजुर्वेदीयतैत्तिरीयसंहितायां तृतीयाष्टके  
पञ्चमप्रपाठके पञ्चमोऽनुवाकः॥ ५॥  
-----------------  
( अथ तृतीयकाण्डे पञ्चमप्रपाठके पञ्चमोऽनुवाकः)।  
अतीमोक्षजपे मन्त्राश्चतुर्थे समुदीरिताः।  
अथ पञ्चमेऽनुवाक आदित्यग्रहमन्त्रा उच्यन्ते।  
कल्पः — “सूर्यो मा देव इति दर्मैर्हस्तेनपिधायोत्तिष्ठति” इति। पाठस्तु —  
सूर्यो मा देव इति। अयमादित्यग्रहः सूर्यवाय्वात्मकोऽतः सूर्यरूपोऽयं देवो यज्ञविघातिभ्यो मां पातु। तथा वायुरूपोऽयं विघ्नकारिदेवयुक्तादन्तरिक्षा-

[[1720]]

न्मां पातु। तथा यजमानो यामहेतुरयमग्निश्चक्षुषो विरोधिदेवदृष्टेः सकाशान्मां पातु। हे सोम सक्षादीनि चत्वारि यानि तव नामानि एतैर्नामभिस्ते तव विधेम परिचयाँ करवाम। यानि च पूर्वोक्तानि सूर्यवाय्वग्निनामानि तेभिस्तैश्च नामभिस्तव परिचर्यां करवाम। हे सक्ष पात्रसङ्ग, [ हे ] शूष लवन्, हे सवितः प्रेरक हे विश्वचर्षणे सर्वमनुष्यानुग्राहक। एतैः सबोधनरूपैर्नामभिर्विधेमेत्यन्वयः।  
कल्पः — “अहं यजमानः परस्तात्परभागे ग्रहमन्वारभ इति शेषः। अहमवस्तादचरभागेऽपि ग्रहमन्वारभे। अहमस्याऽऽदित्यग्रहस्य ज्योतिषा विशेषेण तमो ववार वारितवानस्मि। उपरिभागाधोभागयार्मेध्यवर्ति यदन्तरिक्षं तदु तदपि मे पिता पितृवत्पालकमभूत्। अहं सूर्यमादित्यग्रहमुभयत ऊर्ध्वाधो भागयोर्दक्षिणोत्तरभागयोर्वा ददर्श दृष्टवानस्मि। अतोहं समानानां यजमानानां मध्य उत्तमो भूयासम्।  
कल्पः — “आसमुद्रादिति दर्भैराच्यावयति” इति। पाठस्तु —  
आ समुद्रादिति। प्रजापतिरिमं ग्रहं चतुर्दिक्ष्वा समुद्रात्समुद्रपर्यन्तं दर्भैरा च्यावयतीति। तथैवोर्ध्वभागेऽन्तरिक्षपर्यन्तमुदधिं समुद्रसमानमादित्यग्रहं च्यावयति। इन्द्रो गवामूध इत्र ग्रहं प्रस्नौतु प्रस्नुतं करोतु। मरुतो वर्षयन्तु मेधा इव संततधाराः कुर्वन्तु।  
कल्पः — “उन्नम्भय पृथिवीमिति वृष्टिकामस्य जुहुयात्” इति। पाठस्तु —  
उन्नम्भय पृथिवीमिति। हे आदित्य पृथिवीमुन्नम्भयोत्कर्षेण क्लिन्नां कुरु। इदं दिव्यं नभो भिन्धि द्युलोकस्थाकाशवर्तिमेधमिव ग्रहं भिन्धि भिन्नं कुरु। दिव्यस्य दिवि भवस्योदन् उदकस्य समृद्धिं नोऽस्मभ्यं देहि। ईशानः समर्थस्त्वं दृतिं विसृज जलविधारकं दृतिसमानं मेघं विमुञ्च। अथ विधत्ते —  
पशवो वा इति। आदित्यग्रह इति यदेते पशवो वै तस्य पशुप्राप्तिहेत्वात्। अग्निरिति यदेष क्रूरो देवस्तस्मात्क्रौर्यपरिहारायाग्नावोषधीः प्रक्षिप्य पश्चादादित्यग्रहं जुहोति। तथा सति रुद्ररूपाग्निसकाशादित्यग्रहरूपान्पशूनन्तर्हितानेव करोति। किंचौषधीष्ववाऽऽदित्यग्रहरूपान्पशून्प्रतिष्ठितान्करोति।

[[1721]]

कल्पः — “कविर्यज्ञस्य वि तनोति पन्थामिति ग्रहं हत्वा” इति। पाठस्तु —  
कविर्यस्योति। यज्ञस्य कविर्विद्वानयमादित्यग्रहा नाकस्य पन्थां वितनोति स्वर्गस्य मार्गं वितनोति विस्तृतं करोति। कुत्रेति। तदुच्यते-अधिरोचन आधिक्येन भासमान दिवः पृष्ठे द्युलोकस्योपरि। हेऽग्ने येन पथा हव्यं वहसि दवानां दूतस्त्वमितो निर्गत्य येन पथा यासि तादृशं पन्थानं वितनोतीति पूर्वत्रान्वयः। कीदृशो दूतः। प्रकर्षेण चेतते कर्मानुष्ठातारं जानातीति प्रचेताः। अमुतोऽमुष्मिन्स्वर्गे सनीयानतिशयेन फलस्य दाता।  
कल्पः — “यास्ते विश्वाः समिधः सन्त्यग्र इति दर्भानाहवनीये प्रास्य” इति। पाठस्तु —  
यास्ते विश्वा इति। हेऽग्ने त्वदीयाः समिधः सम्यग्दीप्यमाना ज्वाला याः सन्ति ता एव विशेषाकारेणोच्यन्ते- पृथिव्यां भूलोके बर्हिषि यज्ञदेशे या दीप्तयः सन्ति सूर्ये च या दीप्तयः सन्ति ते त्वदीयास्ता दीप्तयो घृतस्याऽऽहुतीर्गच्छन्तु प्राप्नुवन्तु। देवानात्मन इच्छतीति देवायंस्तस्मै देवायते यजमानाय शर्म सुखं प्रयच्छतु। आदित्यग्रहविषयास्त एते मन्त्रः कदाचन स्तरीरसीत्यनुवाकादूर्ध्वं द्रष्टव्याः।  
अथ कल्पे — “यूपं यजमान उपतिष्ठते नमः स्वरुभ्यः” इत्युपक्रम्यान्ते पठितम् — “आशासानः सुवीर्यमिति चोपस्थाय” इति। पाठस्तु —  
आशासान इति। हे यूप त्वं यजमानाय मह्यं रायस्पोषमाशासानस्तिष्ठ कीदृशं पोषम्। सुवीर्यं शोभनेन भोगसामर्थ्येनोपेतं स्वश्वियं शोभनैरश्वैरुपेतम्। कीदृशो यूपः। बृहस्पतिना देवेन रायाद्यनेकधननिमित्तं स्वगाकृतो यजमानस्य स्वगतो यथा भवति तथा कृतः। सोऽयं मन्त्रः पशुप्रकरणगतात्समुद्रं गच्छेत्यनुवाकादूर्ध्व द्रष्टव्यः। अत्र विनियोगसंग्रहः —  
सूर्यो तृतीयसवन आदित्यग्रहहस्तकः।  
उत्तिष्ठेदहमित्यस्मात्स्वाम्यन्वारभते ग्रहम्॥  
आ समुञ्चावयेद्दर्भैरुन्नं वृष्ट्यर्तिहोमकः।  
कविर्हरेदग्रहं यास्ते वह्नौ प्रास्यति दर्भकान्॥  
आशा यूपोपस्थितिः स्यात्सप्त मन्त्रा इहेरिताः॥

[[1722]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये तृतीयकाण्डे पञ्चमप्रपाठके  
पञ्चमोऽनुवाकः॥ ५॥  
--------------------

### ०६ 
(अथ तृतीयकाण्डे पञ्चमप्रपाठके षष्ठोऽनुवाकः)।

सं त्वा॑ नह्यामी॒ पय॑सा घृ॒तेन॒ सं त्वा॑  
नह्याम्य॒प ओष॑धीभिः। स त्वा॑ नह्यामि प्र-  
जया॒ऽहम॒द्य सा दी॑क्षि॒ता स॑नवो॒ वाज॑म॒स्मे।  
प्रैतु॒ ब्रह्म॑ण॒स्पत्नी॒ वेदिं॒ वर्णे॑न सीदतु। अथा॒-  
हम॑नुका॒मिनी॒ स्वे लो॒के वि॒शा इ॒ह। सु॒प्र॒-  
जस॑स्त्वा व॒य ꣳ सु॒पत्नी॒रुप॑ सेदिम। अग्ने  
सपत्न॒दम्भ॑न॒मद॑ब्धासो॒ अदा॑भ्यम्। इ॒मं वि-  
व्या॑मि॒ वरु॑णस्य॒ पाश॑म् ( १ ) यमब॑ध्नित स-  
वि॒ता सु॒केतः॑। धा॒तुश्च॒ योनौ॑ सुकृतस्य॑  
लो॒के स्यो॒नं मे॑ सह पत्या॑ करोमि। प्रेह्यु-  
देह्यृ॒तस्य॑ वा॒मीरन्व॒ग्निस्तेऽग्रं॑ नय॒त्वदिति॒र्मध्यं॑  
ददताꣳ रु॒द्राव॑सृष्टाऽसि यु॒वा नाम॒ मा मा॑  
हिꣳसी॒र्वसु॑भ्यो रु॒द्रेभ्य॑ आदि॒त्येभ्यो॒ विश्वे-  
भ्यो वो देवेभ्यः॑ प॒न्नेजनी॑र्गृह्णामि य॒ज्ञाय॑  
वः प॒न्नेज॑नीः सादयामि॒ विश्व॑स्य ते॒ विश्वा॑-  
वतो॒ वृष्णि॑यावतः [ २ ] तवा॑ग्ने वा॒मीरनु॑  
सं॒द्दशि॒ विश्वा॒ रेता॑ꣳसि धिषी॒याम॑न्दे॒वान्यज्ञो

[[1723]]

नि दे॒वीर्दे॒वेभ्यों य॒ज्ञम॑शिषन्न॒स्मिन्त्सु॑न्व॒ति  
यज॑मान आ॒शिषः॒ स्वाहा॑कृताः समुद्रे॒ष्ठा  
ग॑न्ध॒र्वमा ति॑ष्ठतानु॑। वातस्य॒ पत्म॑न्नि॒ड ई॑-  
डि॒ताः (३ )॥  
(पशुं॒ वृष्णि॑यावतास्त्रि॒ꣳशञ्च॑)।

इति कृष्णयदुर्वेदीयतेत्तिरीयसंहितायां तृतीयाष्टके  
पञ्चमप्रपाठके षष्ठोऽनुवाकः॥ ६॥  
------------------  
[ अथ तृतीयकाण्डे पञ्चमप्रपाठके षष्ठोऽनुवाकः ]।  
आदित्यग्रहमन्त्रा ये ते पञ्चप उदीरिताः।  
अथ षष्ठेऽनुवाके पत्नीविषया मन्त्रा उच्यन्ते।  
कल्पः- “अत्र दर्शपूर्णमासवत्पत्नीꣳ संनह्यति सं त्वा नह्यामीति विकारः” इति। पाठस्तु —  
सं त्वा नह्यामीति। हे पत्नि त्वां पयसा घृतेन च निमित्तभूतेन संनह्यामि तदुभयसिद्ध्यर्थं सम्मग्योक्त्रेण बध्नामि। तथौषधीभिः सहिता अप उद्दिश्य तदुभय-सिद्ध्यर्थं त्वां संनह्यामि। प्रजया निमित्तभूतयाऽहमध्वर्युरद्यास्मिकन्कर्मणि त्वां संनह्यामि। अस्मे अस्मासु वाजमन्नं सनवः सनितुं दातुं सा पत्नी दीक्षिता भवतु।  
कल्पः — “प्रेतु ब्रह्मणस्पत्नीति प्रतिप्रस्थाता पत्नीमुदानयति”। पाठस्तु —  
प्रैतु ब्रह्मण इति। ब्रह्मणो ब्राह्मणस्य यजमानस्य पत्नी प्रैतु पत्नीशालाया निर्गत्य प्रकर्षेण गच्छतु गत्वा प्राप्नोतु।  
कल्पः — “अथाहमनुकामिनीति पत्नीं शालामुखीयमुपोपविश्य” इति। पाठस्तु —  
अथाहमन्विति। अथाहमिह स्वे लोके स्थाने विशा उपविशामि। कीदृशी। अनुकामिनी यजमानस्याऽऽनुकूल्यं कामयमाना।  
कल्पः — “सुप्रजसस्त्वा वयमिति जपति” इति। पाठस्तु —

[[1724]]

सुप्रजसस्त्वेति। हेऽग्ने सुप्रजसः शोभनापत्याः सुपत्नीर्धर्मपत्न्यो वयमदब्धासः केनाप्यतिरस्कृताः सत्यस्त्वामुपसेदिम तव समीप उपविष्टाः स्मः। कीदृशं त्वां, सपत्नदम्भनं वैरिनाशकम्। अदाभ्यं केनाप्यतिरस्कार्यम्।  
कल्पः — “विचचृत इमं वि ष्यामीति पत्नी योक्त्रम्” इति। पाठस्तु —  
इमं वि ष्यामीति। सुकेतः शोभनज्ञानयुक्तः सविता प्रेरकोऽन्तर्यामी यं योक्त्ररूपं वरुणस्य पाशं पूर्वमबध्नीत तमिमं विष्यामि विमुञ्चामि। तत सुकृतस्य फलभूत उत्तमे लोके धातुश्च परमेश्वरस्य योनौ स्थाने पत्या सह मे स्योनं सुखं करोमि।  
कल्पः “प्रदेह्युहीति नेष्टा पत्नीमुदानयति” इति। पाठस्तु —  
प्रेह्युदेहीति। हे पत्नि प्रेहि शालामुखीयस्थानान्निर्गत्य पन्नेजनीरप आनेतुं प्रकर्षेण गच्छोदेहि विलम्बमकृत्वोत्थाय गच्छ। ऋतस्य वामीर्यज्ञस्य प्रेरकोऽयमग्निस्ते गमनमनुमन्यमानोऽग्रं नयतु परतः प्रेरयतु। अदितिर्भूमिश्च मध्यं ददताम्। उभयोः पार्श्वयोर्मध्येऽवस्थितं मार्गं प्रयच्छतु। त्वं च रुद्रावसृष्टाऽसि क्रूरेणोपद्रवकारिणा देवेन विमुक्ताऽसि। अतो युवा नामासि युवतिर्वा बाधकेभ्यः पृथग्भूता वाऽसि। इत्थकामाकारयन्तं मां नेष्टारं मा हिंसीर्मा बाधस्व।  
कल्पः- “पन्नेजनीर्गृह्णाति प्रत्यङ्क्ति (ङ्ति)ष्ठन्ती सुभ्यो रुद्रेभ्य आदित्येभ्य इति”। पाठस्तु —  
वसुभ्यो रुद्रेभ्य इति। हे आपो वो युष्मान्पन्नेजनीर्गृह्णामि। किमर्थं वस्वादिदेवप्रीत्यर्थमपि पन्नेजनीर्वो गृह्णामि।  
सादयामीति। कल्पः — “पत्नी पन्नेजनीः सादयति प्रत्यङ्क्ति (ङ्ति) ष्ठन्ती वसुभ्यो रुद्रेभ्य आदित्येभ्य इति” इति।  
अत्र सादयामीत्येतावानाम्नातो मन्त्रः। तस्य च शेषत्वेन वसुभ्य इत्यादिकं गृह्णामीतिपदव्यतिरिक्तं सर्वमनुषज्य पूर्ववद्व्याख्येयम्।  
कल्पः — “विश्वस्य ते विश्वात्रत इति हिंकारमनृदुगात्रा पत्नीं संख्यापयति” इति।

[[1725]]

हिंकारमुञ्चार्यानन्तरमुद्गाता यथा पत्नीं पश्यति तथाऽध्वर्युरिमं मन्त्रमुच्चा-रयन्प्रदर्शयेदित्यर्थः। पाठस्तु —  
विश्वस्य त इति। हेऽग्ने विश्वस्य ते संदृशि विश्वात्मकस्य तव कटाक्षवीक्षणे सति तथा विश्वमस्यास्तीति विस्ववान्। वृष्णियं बलमस्यास्तीति वृष्णियावान् तादृशस्य तव वीक्षणे सति वामीर्वनयीयस्यानुष्ठानस्य प्रवर्तकोऽहं विश्वा रेतांसि बहुपुत्रकारणानि सर्वाण्यपि वीर्याणि धिषीयानुक्रमेण पत्न्यां स्थापयेय।  
कल्पः- “अगन्देवानिति च पत्न्यप उपप्रवर्तयति” इति। पाठस्तु---  
अगन्देवानिति। अयं यज्ञो देवानगन्प्राप्नोत्। देवीर्द्योतमाना आपो देवेभ्ये-ऽस्मदीयं यज्ञं नितरामशिपन्विस्पष्टमुक्तवत्यः। अस्मिन्यजमाने सुन्वति सौमाभिषवं कुर्वति स्वाहाकृताः स्वाहाकारेण संपादिताः समुद्रसमाने स्वर्गऽवस्थिता आशिषः फलविशेषा ये संपद्यन्ते ते सर्वैऽप्यनुक्रमेण गन्धर्वं पत्न्या मम गन्धर्वत्प्रियं यजमान-मातिष्ठत प्राप्नुवन्तु। वातस्य यज्ञप्रवर्तकस्य वायो। “वाताद्वा अध्वर्युर्यज्ञं प्रयुङ्क्ते” इत्य-न्यत्राऽऽम्नातम्। तस्य वायोः पत्मन्पतने प्रेरणे सतीडः फलसाधनभूताः स्तोत्रविशेषा ईडिता ऋत्विग्भिः प्रयुक्ताः। तस्मात्तत्फलं सर्वं यजमानः प्राप्नोत्विति तात्पर्यार्थः। अत्र सं त्वा नह्यमीत्ययं योक्त्रबन्धनमन्त्रो दीक्षाप्रकरण इन्द्रस्य योनिरसीत्येतस्मान्मन्त्रात्पूर्वं द्रष्टव्यः। तत्रैवाथाहं सुप्रजस इत्येतौ द्रष्टव्यौ। इमं वि ष्यामीति मन्त्रोऽवभृथानुवाके देवीराप एष व इत्येतस्मात्पूर्वं द्रष्टव्यः। प्रेह्युदेहीति मन्त्रो हृदे त्वेत्यनुवाके देवीरापो अपां नपादित्ये तस्मात्पूर्वं द्रष्टव्यः। वसुभ्य इति ग्रहणसादनमन्त्रौ समुद्रस्य वोऽक्षित्या उन्नय इत्येतस्मादूर्ध्वं द्रष्टव्यौ।  
अत्र विनियोगसंग्रहः —  
स त्वा पत्न्यां योक्त्रबन्धः प्रैतु शालामखे नयेत्।  
अथाइमुपविश्यैषा सुप्रजेति जपेदथ॥  
इमं काले योक्त्रमोकः प्रेहि पत्नीमुदानयेत्।  
वसु पन्नेजनीः पत्नी गृहीत्वा तेन सादयेत्।

[[1726]]

विश्वस्य पत्नीमुद्गात्रासंख्यापयति सा त्वगन्।  
अपः प्रवर्तयन्नू (त्यू)रावत्र मन्त्रा दश स्मृताः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-त्तिरीयसंहिताभाष्ये तृतीयकाण्डे पञ्चमप्रपाठके  
षष्ठोऽनुवाकः॥ ६॥  
--------------  

### ०७ 
(अथ तृतीयकाण्डे पञ्चमप्रपाठके सप्तमोऽनुवाकः)।  
व॒ष॒ट्का॒रो वै गा॑यत्रि॒यै शिरो॑ऽच्छिन॒त्तस्यै॒  
रसः॒ परा॑ऽपतत्स पृ॑थिवीं प्रावि॑श॒त्स ख॑दि-  
रो॑ऽभव॒द्यस्य॑ खादि॒रः स्रु॒वो भव॑ति छन्द॑सा  
मे॒व रसे॒नाव॑ द्यति॒ सर॑सा अ॒स्ताऽऽहु॑तयो  
भवन्ति तृ॒तीय॑स्यामि॒तो दि॒वि सोम॑ आसी॒त्तं  
गा॑य॒त्र्याऽह॑रत्तस्य॑ प॒र्णम॑च्छिद्यत॒ तत्प॒र्णो॑ऽ  
भव॒त्तत्प॒र्णस्य॑ पर्ण॒त्वं यस्य॑ पर्ण॒मयी॑ जुहूः  
[ १ ] भव॑ति सौ॒म्या अ॒स्याऽऽहु॑तयो भव-  
न्ति जु॒षन्ते॑ऽस्य दे॒वा आहु॑तीर्दे॒वा वै ब्रह्म॑-  
न्नवदन्त॒ तत्प॒र्ण उपा॑शृणोत्सु॒श्रवा॒ वै नाम॒  
यस्य॑ पर्ण॒मयी॑ जु॒हूर्भव॑ति॒ न पा॒पꣳ श्लोक॑ꣳ  
शृणोति॒ ब्रह्म॒ वै प॒र्णो विण्मा॒रुतोऽन्नं॒ वि-  
ण्मा॑रु॒तो॑ऽश्व॒त्थो यस्य॑ पर्ण॒मयी॑ जु॒हूर्भव॒त्या-  
श्व॑त्थ्युप॒भृद्ब्रह्म॑णै॒वान्न॒मव॑ रु॒न्धेऽथो॒ ब्रह्म॑  
( २ ) ए॒व वि॒श्यध्यू॑हति रा॒ष्ट्रं वै प॒र्णो वि  
ड॑श्व॒त्थो यत्प॑र्ण॒मयी॑ जु॒हूर्भव॒त्याश्व॑त्थ्युप॒भृ-

[[1727]]

द्रा॒ष्टमे॒व वि॒श्यध्यू॑हति प्रजाप॑तिर्वा अ॑जुहो॒-  
त्सा यत्राऽऽहु॑तिः प्र॒त्यति॑ष्ठ॒त्ततो॒ विक॑ङ्कत॒  
उद॑तिष्ठ॒त्ततः॑ प्र॒जा अ॑सृजत॒ तस्य॒ वैक॑ङ्कती  
ध्रु॒वा भव॑तिः॒ प्रत्ये॒वास्याऽऽहु॑तयस्तिष्ठ॒न्त्यथो॒  
प्रैव जा॑यत ए॒तद्वै स्रु॒जाꣳ रू॒पं यस्यै॒वꣳरू॑पाः॒  
स्रुचो॒ भव॑न्ति॒ सर्वा॑ण्ये॒वैन॑ꣳ रू॒पाणि॑ पशू॒  
नामुप॑ ति॑ष्ठन्ते॒ नास्याप॑रूपमा॒त्मञ्जा॑यते  
[ ३ ]॥  
(ज॒हूरथो॒ ब्रह्म॑ स्रु॒चाꣳ स॒प्तद॑श च)।  
इति कृष्णयदुर्वेदीयतेत्तिरीयसंहितायां तृतीयाष्टके  
पञ्चमप्रपाठके सप्तमोऽनुवाकः॥ ७॥  
------------------  
( अथ तृतीयकाण्डे पञ्चमप्रपाठके सप्तमोऽनुवाकः )।

षष्ठेऽनुवाके संप्रोक्ता योक्त्रबन्धादिमन्त्रकाः।

अथ सप्तमेऽनुवाके दर्शपूर्णमासाङ्गभृतानां स्रुचां वृक्षविशेषा विधीयन्ते।  
तत्र स्रुववृक्षं विधत्ते —  
वषट्कारो वा इति। वषट्काराभिमानी देवः केनापि विरोधेन गायत्रियाः शिरश्चिच्छेद। तदा तस्या गायत्र्यश्छिन्नप्रदेशाज्जलं भूमौ पतित्वा खदिरो वृक्षोऽभवत्। अतः स्रुवः खादिरः कर्तव्यः। तथा सति स्रुवेण यद्यदवद्यति तत्सर्व छन्दोरसेनावृत्तं भवति। ततोऽस्य यजमानस्याऽऽहुतयः सरसा भवन्ति।  
अथ जुहूणा वृक्षविशेषं विधत्ते —  
तृतीयस्यामिति। इतो भूलोकादारभ्य गण्यमानो यो द्युलोकस्तृतीयो भवति तत्र सोमः पूर्वमासीत्। ते च गायत्री समाहरत्। आहरणप्रकारः कद्रूश्चेत्यनुवाके प्रञ्चितः। तस्याऽऽह्रियमाणस्य सोमस्यैकं पर्णं भूमौ पतित्वा पला-

[[1728]]

शवृक्षोऽभवत्। पर्णजन्यत्वात्तस्य वृक्षस्य पर्णनाम संपन्नम। तादृशेन पर्णवृक्षेण जुहूं निष्पादयेत्। तथा सति जुहूणा हूयमाना आहुतयः सर्वाः सोमसंबन्धिन्यो भवन्ति। देवाश्च ता आहुतीः प्रीतिपुरःसराः सेवन्ते।

ते पर्णवृक्षं प्रकारान्तरेण प्रशंसति —  
देवा वा इति। यदा देवा ब्रह्मतत्त्वविषये परस्परं संवादं सहसि कृतव न्तस्तदानीं पर्णवृक्षाभिमानी देवस्तद्वृक्षच्छायायामुपविष्टानां देवानां वचनमशृणोत्। तस्मात्सुश्रवा इति तस्य नाम संपन्नम्। यस्मादयं वृक्षः सुश्रवास्तस्माज्जुह्णास्तन्मयत्वे सति यजमानः शोभनं स्तुतिरूपमेव वाक्यं सर्वदा शृणोति न तु कदाचिदपि पापं श्लोकं निन्दावचनं शृणोति।  
अथ जुह्णाः पर्णमयीत्वं दृष्टान्तार्थमनुवदन्नुपभृतोऽश्वत्थवृक्षं विधत्ते  
ब्रह्म वै पर्ण इति। देवैरुच्यमानस्य ब्रह्मणः श्रवणापर्णवृक्षोऽपि ब्रह्मैव। वैश्यजात्याभिमानित्वेन मरुतां सृष्टत्वान्मरुतोऽपि विड्रूपाः। कृष्यादिपरैर्वैश्यै संपादित-दन्नमपि मरुद्रूपम्। “मरुतां वा एतदोजो यदश्वत्थः” इति श्रवणादश्वत्थस्य मारुतत्वम्। एवं स्थिते सति यो यजमानो जुहूं पर्णमयीं करोति स एवोपभृतमाश्वत्थस्य कुर्यात्। उभयस्मिन्कृते सति जुहूरूपेण ब्रह्मणैवाश्वत्यस्वामिना मरुतां विड्रूपान्नमवरुद्धं भवति। किंच, ब्राह्मणजातिमेव वैश्यजातावधिकत्वेन स्थापयति। तदुभयमपि प्रकारान्तरेण प्रशंसति —  
राष्ट्रं वै पर्ण इति। पर्णवृक्षस्वामिब्राह्मणजातिनिवासस्थानत्वादाष्ट्रत्वं पर्ण रूपत्वम्। मरुद्देवताद्वाराऽश्वत्थस्य विड्रूपत्वम्। अतः षूर्वोक्तरीत्या जुहूपभृतोर्वृक्ष द्वयनि-ष्पादितयोः सत्योर्ब्रह्मरूपं राष्ट्रमश्वत्थरूपायां विश्यधिकत्वेन स्थापितं भवति।  
अथ ध्रुवाया विकङ्कतवृक्षं विधत्ते —  
प्रजापतिर्वा इति। प्रजापतिना पूर्वहुताऽऽहुतिर्यत्र स्थिता तस्माद्देशाद्वि कङ्कतवृक्ष उदपद्यत। तस्माद्विकङ्कताद्यज्ञसाधनभूतात्प्रजा असृजत। तस्माद् ध्रुवां वैकङ्कती कुर्यात्। तथा सत्यस्य यजमानस्याऽऽहुतयः प्रतिष्ठिता भवन्ति। किंचायं प्रजा उत्पादयति। स्रुग्वृक्षविधिमुपसंहरति —  
एतद्वै स्रुचामिति। खादिरत्वं पर्णमयीत्वप्राश्वत्थत्वं वैकङ्कतत्वं चेति

[[1729]]

यदतदेव क्रमेण स्रुचां [ स्रुव] जुहूपभृदूध्रुवाणां मुख्यं स्वरूपम्। तथा सति यस्य यजमानस्य स्रुच एवंरूपा भवन्ति, एनं यजमानं गवाश्वादिरूपाणि सर्वाण्यपि प्राप्नुवन्ति। किंचास्य यजमानस्याऽऽत्मन्स्वोदरे किंचिदप्यपत्यमपरूपं विरुद्धस्वरूपोपेतं न जायते, किंतु सर्वमप्यपत्यं सुखरूपमेव जायते॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये तृतीयकाण्डे पञ्चमप्रपाठके  
सप्तमोऽनुवाकः॥ ७॥  
---------------

### ०८ 
(अथ तृतीयकाण्डे पञ्चमप्रपाठकेऽष्टमोऽनुवाकः)।  
उ॒प॒या॒मगृ॑हीतोऽसि प्र॒जाप॑तये त्वा॒ ज्योति॑  
ष्मते॒ ज्योति॑ष्मन्तं गृह्णामि॒ दक्षा॑य दक्ष॒वृधे॑  
रा॒तं देवेभ्योऽग्निजि॒ह्वेभ्य॑स्त्वर्ता॒युभ्य॒ इन्द्र॑ज्ये  
ष्ठेभ्यो॒ वरु॑णराज्यभ्यो॒ वातापिभ्यः प॒र्जन्या॑-  
त्मभ्यो दि॒वे त्वा॒ऽन्तरि॑क्षाय त्वा पृथि॒व्यै  
त्वाऽपे॑न्द्र द्विष॒तो मनोऽप॒ जिज्या॑सतो ज॒ह्यप॒  
यो नो॑ऽराती॒यति॒ तं ज॑हि प्रा॒णाय॑ त्वाऽपा॒-  
नाय॑ त्वा व्या॒नाय॑ त्वा स॒ते त्वाऽस॑ते त्वा॒ऽ  
द्भ्यस्त्वौष॑धीभ्यो॒ विश्वे॑भ्यस्त्वा भू॒तेभ्यो॒ यतः॑  
प्र॒जा अक्खि॑द्रा॒ अजा॑यन्त॒ तस्मै॑ त्वा प्र॒जा-  
प॑तये विभू॒दाव्ने॒ ज्योति॑ष्मते॒ ज्योति॑ष्मन्तं  
जुहोमि [ १ ]

(ओष॑धीभ्य॒श्चतु॑र्दश च)।

[[1730]]

इति कृष्णयदुर्वेदीयतेत्तिरीयसंहितायां तृतीयाष्टके  
पञ्चमप्रपाठकेऽष्ठमोऽनुवाकः॥ ८॥  
------------  
( अथ तृतीयकाण्डे पञ्चमप्रपाठकेऽष्ठमोऽनुवाकः )।  
इष्ट्यङ्गानां स्रुचां वृक्षाः सप्तमे समुदीरिताः।  
अथाष्टमे दधिग्रहमन्त्रा उच्यन्ते।  
कल्पः — “उपयामगृहीतोऽसि प्रजापतये त्वा ज्योतिष्मते ज्योतिष्मन्तं गृह्णामीति दधि गृहीत्वा” इति। पाठस्तु —  
उपयामगृहीत इति। हे दधिग्रह उपयामेन पार्थिवपात्रेण गृहीतोऽसि। ज्यो-तिष्मते प्रजापतये ज्योतिष्मन्तं त्वा गृह्णामि। दक्षान्कर्मकुशलान्वर्धयतीति दक्षवृधू, तस्मै दक्षवृधे दक्षाय दक्षनाम्ने रातं पूर्वं प्रजापतिना दत्तम्। किंच देवेभ्यो रातं दत्तम्। कीदृशे-भ्योऽग्निजिह्वेभ्यः। अग्निरेव जिह्वा येषां तेऽग्निजिह्वाः। ऋतं सत्यमात्मन इच्छन्तीत्यृ-तायवः। इन्द्रो ज्येष्ठो येभ्यस्त इन्द्रज्येष्ठाः। वरुणो राजा येषां ते वरुणराजानः। वातं वायुमाप्नुवन्तीति वातापिनो वाय्वाहारा इत्यर्थः। पर्जन्य एवा ऽत्मा येषां ते पर्जन्या-त्मानो वृष्ट्यादिसहिष्णव इत्यर्थः। ईदृशेभ्यो देवेभ्यो रातं त्वां गृह्णामि। तथा दिवे द्युलोकप्राप्त्यर्थं त्वां गृह्णामि। एवमन्तरिक्षाय त्वा पृथिव्यै त्वेत्युभयं योज्यम्।  
कल्पः — “अपेन्द्र द्विषतो मन इति हरति” इति। पाठस्तु —  
अपेन्द्र द्विषत इति। विविधो हि शत्रुर्द्विषञ्जिज्यासन्नरातीयश्चेति। यजमानस्य विद्यमानं द्रव्यादिकं यो विनाशयति स द्विषन्नित्युच्यते। यस्तु द्रव्यमपहर्तुं शक्तोऽप्यस्य वयोहानिं मरणमेवेच्छति स जिज्यासन्नित्युच्यते। रातिर्दा नमरातिरदानं तदात्मन इच्छति देयत्वेन प्राप्तं किमपि न ददातीत्यर्थः। तादृशोऽरातीयन्नित्युच्यते। हे इन्द्र त्वं द्विषतः शत्रोर्मनोऽपजहि। तथा जिज्यासतः शत्रोर्मनोऽपजहि। तथा यो नोऽस्मा-कमरातिमिच्छति तमपजाहि।  
कल्पः — “प्राणाय त्वाऽपानाय त्वेति जुहोति” इति। पाठस्तु —

[[1731]]

प्राणाय त्वेति। हे दधिग्रह प्राणाय प्राणप्रीत्यै त्वां जुहोमि। एवमपानाय त्वेत्यादिषु योज्यम्। प्राण ऊर्ध्ववृत्तिः। अपानोऽवाग्वृत्तिः। व्यानो मध्यवृत्तिः। शास्त्री-यमार्गवर्ती पुरुषः संस्तद्विपरीतोऽसन्। आप ओषधयश्च प्रसिद्धः। ओषधीभ्य इत्यत्रा-नाम्नातमपि त्वेतिपदमनुषञ्जनीयम्। विश्वानि भूतानि सर्वप्राणेनस्तेषां सर्वेषां प्रीत्यै त्वां जुहोमि। किंच, यतः प्रजापतेः सकाशात्प्रजाः सर्वा अक्खिदाः खेद्ररहिता उत्पन्नाः स प्रजापतिर्विभुत्मैश्वर्यं ददातीति विभूदावा। सर्वप्रकाशकत्वेन ज्योतिष्मन्तं त्वां जुहोमि।  
अत्र विनियोगसंग्रहः —  
उपया दधि गृह्णात्यपेन्द्रेति हरति ग्रहम्।  
प्राणायेति जुहोत्येवं त्रयो मन्त्रा इहेरिताः॥  
एते च मन्त्रा यमग्ने पृत्सु मर्त्यमित्येतस्मान्मन्त्रादूर्ध्वं द्रष्टव्याः॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये तृतीयकाण्डे पञ्चमप्रपाठके  
ष्टमोऽनुवाकः॥ ८॥  
-------------  

### ०९ 
(अथ तृतीयकाण्डे पञ्चमप्रपाठके नवमोऽनुवाकः)।

यां वा अ॑ध्व॒र्युश्च॒ यज॑मानश्च दे॒वता॑मन्त-  
रि॒तस्तस्या॒ आ वृ॑श्च्येते प्राजाप॒त्यं द॑धि  
ग्र॒हं गृ॑हणीयात्प्र॒जाप॑तिः॒ सर्वा॑ दे॒वता॑ दे॒व-  
ता॑भ्य ए॒व नि ह्नु॑वाते ज्ये॒ष्ठो वा ए॒ष ग्रहा॑-  
णां॒ यस्यै॒ष गृ॒ह्यते॒ ज्यैष्ठ्य॑मे॒व ग॑च्छति॒ सर्वा॑-  
सां॒ वा ए॒तद्दे॒वता॑नाꣳ रू॒पं यदे॒ष ग्रहो॒ यस्यै॒ष  
गृ॒ह्यते॒ सर्वा॑ण्ये॒वैनꣳरू॒पाणि॑ पशू॒नामुप॑ ति-  
ष्ठन्त उप॒यामगृ॑हीतः [ १ ] अ॒सि॒ प्र॒जाप॑-  
तये त्वा॒ ज्योति॑ष्मते॒ ज्योति॑ष्मतं गृह्णा॒मी-

[[1732]]

त्या॑ह॒ ज्योति॑रे॒वैनꣳ समा॒नार्ना॑ करोत्याग्नि-  
जि॒ह्वेभ्य॑स्त्वर्ता॒युभ्य॒ इत्या॑है॒ताव॑ती॒र्वै दे॒वता॒  
स्ताभ्य॑ ए॒वैन॒ꣳ सर्वा॑भ्यो गृहणा॒त्यपे॑न्द्र द्वि-  
ष॒तो मन॒ इत्या॑ह॒ भ्रातृ॑व्यापनुत्त्यै प्रा॒णाय॑  
त्वाऽपा॒नाय॒ त्वेत्या॑ह प्रा॒णाने॒व यज॑माने द  
धाति॒ तस्मै॑ त्वा प्र॒जाप॑तये विभू॒दाव्ने ज्यो  
ति॑ष्मते॒ ज्योतिष्मन्तं जुहोमि ( २ ) इत्या॑ह  
प्र॒जाप॑तिः॒ सर्वा॑ दे॒वताः॒ सर्वा॑भ्य ए॒वैनं॑ देवता॑  
भ्यो जुहोत्याज्यग्र॒हं गृह्णीया॒त्तेज॑स्कामस्य॒  
तेजो॒ वा आज्यं॑ तेज॒स्व्ये॑व भ॑वति सोमग्र॒हं  
गृ॑ह्णीयाद्ब्रह्मवर्च॒सका॑मस्य ब्रह्मवर्च॒सं वै  
सोमो॑ ब्रह्मवर्च॒स्ये॑व भ॑वति दधिग्र॒हं गृ॑ह्णी  
यात्पशुका॑मस्यौग्वै दध्यूर्क्पशव॑ ऊ॒र्जैवास्मा॒  
ऊर्ज॑ ष॒शूनव॑ रुन्धे [ ३ ]॥  
[ उप॒या॒मगृ॑हीतो जुहोमि॒ त्रिच॑त्वारिꣳ शञ्च ]।  
इति कृष्णयदुर्वेदीयतेत्तिरीयसंहितायां तृतीयाष्टके  
पञ्चमप्रपाठके नवमोऽनुवाकः॥ ९॥  
---------  
( अथ तृतीयकाण्डे पञ्चमप्रपाठके नवमोऽनुवाकः )।

दधिग्रहस्य ये मन्त्रा अष्टमे ते प्रकीर्तिताः।  
अथ नवमेऽनुवाके ते मन्त्रा व्याख्यातव्याः।  
तत्राऽऽदौ दधिग्रहं विधत्ते —  
यां वा अध्वर्युरिति। सोमयागे देवताबाहुल्यादध्वर्युयजमानो प्रमादेन

[[1733]]

यस्या देवताया अन्तरायं कुर्वाते तस्या देवताया उभौ विच्छिन्नौ भवतस्तस्या देवताया अपराधिनावित्यर्थः। अतोऽपराधपरिहाराय प्रजापतिदेवताकं दधिग्रहं गृह्णीयात्। प्रजापतिश्च स्रष्टृत्वात्सर्वदेवतारूपः। अतस्तस्मै ग्रहं दत्त्वा सर्वदेवताभ्योऽन्नवन्तावित्वेवं निह्नवमपलापं कुरुतः। तेनापलापेन देवता द्वेषं मुञ्चति।  
अस्य ग्रहस्य सर्वग्रहेभ्यः प्राथम्यं विधत्ते —  
ज्येष्ठो वा इति। ग्रहाणां मध्ये ज्येष्ठः प्रथमभावी। तस्मात्प्रथमं गृह्णीयादित्यर्थः। यस्य यजमानस्यैष ग्रहः प्रथमं गृह्यते स यजमानो ज्यैष्ठ्यमेव गच्छति सर्वेषां यजमानानां मध्ये मुख्यत्वं प्राप्नोत्येव।  
तस्य ग्रहस्य प्रजापतिदेवताकत्वं प्रशंसति —  
सर्वासां वा इति। एष प्रजापतिदेवताको ग्रह इति यदेतत्सर्वासामेव देवतानां स्वरूपम्। प्रजापतेः सर्वदेवतात्मकत्वात्। अतो यस्य यजमानस्यैष गृह्यत एनं यजमानं पशूनां सर्वाणि रूपाणि गवाश्वदीनि प्राप्नुवन्ति।  
अत्र ग्रहणमन्त्रस्य पूर्वभागे ज्योतिर्विशेषणं प्रशंसति —

उपयामगृहीत इति। एनं यजमानं समानानां मध्ये ज्योतिरेव तेजोयुक्तमेव करोति।  
उत्तरभागे प्रजापत्यवयवभूतानां देवतानां प्रतिपादकान्यग्निजिह्वेभ्य इत्या-दीनि नवसंख्याकानि चतुर्थ्यन्तपदानि, तेषां तात्पर्यं संगृह्य दर्शयति —  
अग्निजिह्वेभ्य इति। हरणमन्त्रगतस्यापजहीत्येतस्य तात्पर्यं दर्शयति —  
अपेन्द्र द्विषत इति। होममन्त्रपूर्वभागे प्राणादिपदतात्पर्यं दर्शयति —  
प्राणाय त्वेति। प्रजापतिपदतात्पर्यं दर्शयति —  
तस्मै त्वेति। एनं दधिग्रहम्।  
अत्र काम्यान्गुणविशेषांस्त्रीन्विधते —  
आज्यग्रहं गृह्णीयादिति। स्पष्टोऽर्थः।

अत्र मीमांसा।  
चतुर्थाध्यायस्य चतुर्थपादे चिन्तितम् —

[[1734]]

नित्ये (त्य) नैमित्तिकत्वे वा नित्यतैव दधिग्रहे।  
देवान्तरायाज्ज्यैष्ठ्याय स्यादस्योभयरूपता॥  
निमित्तत्वद्योतिनोऽत्र यदिशब्दादयो नहि।  
अतोऽस्य न निमित्तत्वं केवला नित्यतोचिता॥  
ज्योतिष्टोमे श्रूयते — “यां वै कांचिदध्वर्युर्यजमानश्च देवतामन्तरितस्तस्या आवृश्च्येते यत्प्रजा त्यं दधिग्रहं गृह्णाति शमयत्येवैनाम्” इति। सोऽयं दधिग्रहो नित्यो नैमित्तिकश्चेत्युभयात्मकः। कुतः। आकारद्वयसद्भावात्। देवतान्म रायेण तद्देवताक्षोभ-मुपन्यस्य ग्रहेण समाधानाभिधानादन्तरायो निमित्तं ग्रहो नैमित्तिक इति प्रतिभाति। तथा ज्येष्ठत्वमाम्नातम् — “ज्येष्ठो वा एष ग्रहाणाम्” इति। ज्येष्ठत्वं नाम प्रशस्तत्वं, तच्च नित्यत्वे सत्युपपद्यते। नैमित्तिकस्य पाक्षिकत्वादप्रशस्तत्वम्। तस्माद्धेतुद्वयबलादु-भयात्मक इति चेन्मैवम्। देवतान्तरायस्यनिमित्तत्वात्। निमित्तत्वे यदिशब्द उपबध्येत, सप्तमी वा श्रूयेत, यच्छब्दो वाऽन्तरायकर्त्रोरध्वर्युयजमानयोः सामानाधिकरण्येन प्रयुज्येत। “यदि रथं तरसामा सोमः स्मादैद्रवायवाग्रान्गृह्णीयाद्भिन्ने जुहोति यो वै संवत्सरमुख्यमभृत्वाऽग्निं चिनुते” इत्यादिषु संप्रतिपन्ननिमित्तेषु तद्दर्शनात्। तस्मात्केवल नित्यत्वमव दधिग्रहस्योचितम्। देवताक्षोभतत्समाधानोपन्यासो विधेयदधिग्रहस्तुतयेऽर्थवादः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे  
पञ्चमप्रपाठके नवमोऽनुवाकः॥ ९॥

----------  

### १० 
(अथ तृतीयकाण्डे पञ्चमप्रपाठके दशमोऽनुवाकः)।  
त्वे क्रतु॒मपि॑ वृञ्जन्ति॒ विश्वे॒ द्विर्यदे॒ते त्रिर्भ-  
व॒न्त्यूमाः॑। स्वा॒दोः स्वादि॑यः स्वा॒दुना सृजा॒  
समत॑ ऊ॒ षु मधु॒ मधु॑ना॒ऽभि यो॑धि। उ॒प॒

[[1735]]

या॒मगृ॑हीतोऽसि प्र॒जापतये त्वा॒ जुष्टं॑ गृह्णा-  
म्ये॒षते॒ योनिः॑ प्र॒जापतये त्वा। प्रा॒ण॒ग्र॒हान्गृ॑  
ह्णात्येताव॒द्वा अस्ति॒ याव॑दे॒ते ग्रहाः॒ स्तो  
मा॒श्छन्दाꣳ सि पृ॒ष्ठानि॒ दिशो॒ यावदे॒वास्ति॒  
तत् [ १ ] अव॑ रुन्धे ज्ये॒ष्ठा वा ए॒तान्ब्रा-  
ह्म॒णाः पु॒रा वि॒दाम॑क्र॒न्तस्मा॒त्तेषा॒ꣳ सर्वा॒ दि-  
शो॒ऽभिजि॑ता अभू॒वन्यस्य॒ते गृ॒ह्यन्ते॒ ज्योष्ठ्य॑-  
मे॒व ग॑च्छत्य॒भि दिशों जय॒ति पञ्च॑ गृह्यन्ते॒  
पञ्च॒ दिशः॒ सर्वा॑स्वेव दि॒क्ष्वृ॑ध्नुवन्ति॒ नव॑  
नव गृह्यन्ते॒ नव॒ वै पुरुषे प्रा॒णाः प्रा॒णाने॒व  
यज॑मानेषु दधति प्राय॒णीये॑ चोदय॒नीये॑ च  
गृह्यन्ते प्रा॒णा वै प्रा॑णग्र॒हाः ( २ ) प्रा॒णैरे॒व  
प्र॒यन्ति॑ प्रा॒णैरुद्य॑न्ति दश॒मेऽह॑न्गृह्यन्ते प्रा॒णा  
वै प्रा॑णग्र॒हाः प्रा॒णेभ्यः॒ खलु॒ वा ए॒तत्प्रजा॒-  
य॑न्ति॒ यद्वा॑मदे॒व्यं योने॒श्च्यव॑ते दश॒मेऽह॑  
न्वामदे॒व्यं योने॑श्च्यवते॒ यद्द॑श॒मेऽह॑न्गृ॒ह्यन्ते  
प्रा॒णेभ्य॑ ए॒व तत्प्रा॒जा न य॑न्ति ( ३ )॥  
[ तत्प्रा॑णग्रहाः स॒प्तत्रिꣳशच्च ]।  
इति कृष्णयदुर्वेदीयतेत्तिरीयसंहितायां तृतीयाष्टके  
पञ्चमप्रपाठके दशमोऽनुवाकः॥ १०॥  
-------------  
( अथ तृतीयकाण्डे पञ्चमप्रपाठके दशमोऽनुवाकः )।

अनुवाके तु नवमे दधिग्रहविधिः श्रुतः।

[[1736]]

अथ दशमेऽनुवाके गवामयनेऽतिग्राह्यः प्राणग्रहश्चोच्यन्ते।  
कल्पः — “अतिग्राह्यायतने चत्वार्यतिग्राह्यपात्राणि प्रतिदिशं निहितानि भवन्ति मध्ये पञ्चमम्” इत्युपक्रम्य पञ्चसु पात्रेषु तत्तन्मन्त्रैर्ग्रहणासादने अभिधायेदमुक्तम् — ‘तानन्यस्मिन्पात्र आनीय सर्वान्मध्यमे गृह्णाति त्वे क्रतुमपि वृञ्जन्ति विश्व इति” इति। पाठस्तु —  
त्वे क्रतुपीति। हेऽत्रिग्राह्या त्वे त्वायि क्रतुमपि वृञ्जन्ति सर्वमपि क्रतुम त्विजः समापयन्ति। ग्रहान्तरेभ्योऽस्य को विशेष इति। तदुच्यते-यद्यस्मात्का रणाद्द्विस्त्रि-र्द्विवारं विचारं वेत्येवं पञ्चसु पात्रेषु गृहिता एते रसा विश्वे सर्वे प्यूमरक्षका भवन्ति तस्मात्त्वयि क्रतोः समापनं युक्तम्। अतस्त्वमपि स्वादोरपि रसातिशयेन स्वादु यथा भवति तथा स्वादुना संसृज स्वादुत्वेन संसर्गं कुरु। अत उ षु अतोऽपि सुष्ठु यथा भवति तथा मधु मधुनाऽभियोधि मधुनो भागं मधुना भागान्तरेणाभियोधि। य एवं मधुरस उपयामेन पार्थिवपात्रेण गृहीतोऽसि प्रजापतये जुष्टं प्रियमितरपात्रेभ्य आनीतं त्वां मध्यमपात्रे गृह्णामि। सोऽयं ग्रहणमन्त्रः। एष स्वरप्रदेशस्ते योनिस्ताव स्थानम्। अतः प्रजापत्यर्थं त्वामत्र सादयामि। अनेन मन्त्रेण गवामयनस्य संवत्सरसत्रस्योपान्त्येऽह्नि महाव्रताख्येऽतिग्राह्यं गृह्णीयात्।  
अथ चतुर्थकाण्डसमाम्नातैरथं पुरो भुव इत्यादिभिर्मन्त्रैः पृश्निग्रहवत्सोमो-न्मानरूपान्ग्रहान्विधत्ते —

प्राणग्रहान्गृह्णातीति। यथा यत्पृश्नयो गृह्यन्त इत्यत्र वायुरसि प्राणो-नामेत्यादिभिर्मन्त्रैः सोमोन्मानविशेषा एव ग्रहा इत्युक्तमेवमत्राप्ययं पुरो भुवा इत्यादिभिः प्राणमन्त्रैः सोमोन्मानविशेषाः प्राणग्रहा इत्युच्यन्ते। तान्गृह्णीयात्सोमोन्मानं कुर्यादित्यर्थः। एते ग्रहा इति यावत्। एतावदेवात्रापेक्षितमस्ति। स्तोमास्त्रिवृत्पञ्चदशादयः। छन्दांसि गायत्र्यादीनि। पृष्ठानि माध्यंदिनपवमानानन्तरभावीनि स्तोत्राणि। दिशः प्राच्याद्याः। इत्येतादृशं यावदेवापेक्षितमस्ति तत्सर्वमतैग्रहैरवरुन्धे। प्रकारान्तरेण प्राणग्रहान्प्रशंसति —  
ज्येष्ठा वा एतानिति। यस्मादेतान्ग्रहान्गृह्णन्तो ब्राह्मणा ज्येष्ठा दिशां जे

[[1737]]

तारश्चाभूवंस्तस्माद्यस्यैते गृह्यन्ते स इतरेभ्यो ज्योष्ठ्यं प्राशस्त्यमेव प्राप्नोति नाना दिक्ष्ववस्थिताश्च पुरुषास्तस्य भवन्ति। प्राणग्रहपर्यायाणां संख्यां विधत्ते —  
पञ्च गृह्यन्त इति। अयं पुरो भुव इत्यादिभिर्मन्त्रैः प्रथमः पर्यायः। अयं दक्षिणाविश्वकर्मेत्यादिभिर्द्वितीयः अयं पश्वाद्विश्वव्यचा इत्यादिभिस्तृतीयः। इदमुत्तरात्सुवरित्यादिभिश्चतुर्थः। इयमुपरि मतिरित्यादीभिः पञ्चमः। प्राच्यादय उर्ध्वान्ताः पञ्च दिशः। तासु दिक्षु सर्वास्वनेन पञ्चविधग्रहणेन समृद्धिं प्राप्नुवन्ति। एकैकस्मिन्पर्याये सोमांशुसंख्यां विधत्ते —  
नवनव गृह्यन्त इति। शिरोवस्थितेषु सप्तसुच्छिद्रेष्वधोवस्थितयोश्च द्वयोश्छिद्रयोः संचरन्तः प्राणा नवसंख्याकाः। नवांशुग्रहणेन तान्यजमानेषु स्थापयति (न्ति)। अस्य ग्रहणस्य कालं विधत्ते —  
प्रायणीय इति। संवत्सरसत्रस्य प्रथममहः प्रायणीयं, चरममहरुदयनीयं, तयोरुभयोर्गृह्णीयात्। तथा सति तेषां ग्रहाणां प्राणरूपत्वात्प्राणैरेव संवत्सरमुपक्रम्य प्राणैरेव समापितवन्तो भवन्ति। कालान्तरं विधत्ते —  
दशमेऽहन्निति। संवत्सरसत्रस्य द्वादशाहविकृतित्वात्तदीयान्यहान्यत्र प्रयोक्तव्यानि। तेषु यद्दशममहस्तस्पिन्प्राणग्रहान्गृह्णीयात्। वामदेव्याख्यस्य साम्नः कया निश्चित्र आ भुवदित्येषा योनिः। दशमेऽहनि तुतां योनिं परित्यज्यान्यस्यामृचि तत्साम गीयते। तथा सति वामदेव्यं स्वयोनेश्च्यवत इति यतू, एतेनापराधेन प्रजाः प्राणेभ्यो यन्त्यपगच्छन्ति। तत्र प्राणग्रहाणां प्राणरूपत्वाद्दशमेऽहनि तेषां ग्रहणेन पर्जाः प्राणेभ्यो नापगच्छन्ति।  
अत्र विनियोगसंग्रहः —  
“त्वे गवामयने पात्रेऽतिग्राह्यग्रहणं भवेत्।  
अयं पुरो भुवः प्राणग्रहाणां पञ्च मन्त्रकाः॥  
सोमांशवो नव नव ग्राह्याः पर्यायपञ्चके।  
कया नश्चित्र एतस्या योनेर्भ्रष्टं तु साम तत्।  
अग्निं नर इति ह्यत्र गीयते दशमेऽहनि”॥ इति।

[[1738]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये तृतीयकाण्डे पञ्चमप्रपाठके  
दशमोऽनुवाकः॥ १०॥  
----------  

### ११ 
(अथ तृतीयकाण्डे पञ्चमप्रपाठके एकादशोऽनुवाकः)।  
प्र दे॒वं दे॒व्या धि॒या भर॑ता जा॒तवे॑दसम्।  
ह॒व्या नो॑ वक्षदानु॒षक्। अ॒यमु॒ ष्य प्र दे॑व॒  
युर्होता॑ य॒ज्ञाय॑ नीयते। रथो॒ न योरभीवृ॑तो॒  
घृणी॑वाञ्चे ति॒तत्मना॑। अ॒यम॒ग्निरु॑रुष्यत्य॒-  
मृता॑दिव॒ जन्म॑नः। सह॑सश्चि॒त्सहि॑यान्दे॒वो  
जी॒वातवे कृ॒तः। इडा॑यास्त्वा प॒दे व॒यं नाभा॑  
पृथि॒व्या अधि॑। जातवेदो॒ नि धी॑म॒ह्यग्ने॑  
ह॒व्याय॒ वोढ॑वे ( १ )। अग्ने॒ विश्वे॑भिः स्व  
नीक दे॒वैरूणविन्तं प्रथ॒मः सी॑द॒ योनि॑म्।  
कु॒ला॒यिनं॑ घृ॒तव॑न्तꣳ सवि॒त्रे य॒ज्ञं न॑य॒ यज॑-  
मानाय सा॒धु। सीद॑ होतः॒ स्व उ॑ लो॒के  
चि॑कि॒त्वान्त्सा॒दया॑ य॒ज्ञꣳ सु॑कृ॒तस्य॒ योनौ॑।  
दे॒वा॒वीर्दे॒वान्ह॒विषा॑ यजा॒स्यग्ने॑ बृ॒हद्यज॑माने॒  
वयो॑ धाः। नि होता॑ होतृ॒षद॑ने॒ विदा॑नस्त्वे॒-  
षो दी॑दि॒वाꣳ अ॑सदत्सु॒दक्षः॑। अद॑ब्धव्रतप्र-  
मति॒र्वसि॑ष्ठः सहस्रंभ॒रः शुचि॑जिह्वो अ॒ग्निः।  
त्वं दू॒तस्त्वम् [ २ ] उ॒ नः॒ प॒र॒स्पास्त्वं वस्य॒

[[1739]]

आ वृ॑षम प्रणे॒ता। अग्ने तो॒कस्य॑ न॒स्तने॑  
त॒नूनामप्र॑युच्छ॒न्दीद्य॑द्वोधि गो॒पाः। अ॒भि  
त्वा॑ देव सवि॒तरीशा॑नं॒ वार्या॑णाम्। सदा॑ऽ  
वन्भा॒गमीमहे। म॒ही द्यौः पृ॑थि॒वी च न  
इ॒मं य॒ज्ञं मि॑मिक्षताम्। पि॒तृ॒तां नो॒ भराम॑-  
भिः। त्वाम॑ग्ने पुष्क॑रा॒दध्यथ॑र्वा॒ निरमन्थत।  
मू॒र्ध्नो विश्व॑स्य वा॒घतः॑। तमु॑ [ ३ ] त्वा॒  
द॒ध्यङ्ङृषिः॑ पु॒त्र ई॑धे॒ अथ॑र्वणः। वृ॒त्र॒हणं  
पुरंद॒रम्। तमु॑ त्वा पा॒थ्यो वृषा॒ समी॑धे द-  
स्यु॒हन्तम॑म्। ध॒नं॒ज॒यꣳ रणेरणे। उ॒त ब्रु॑व-  
न्तु ज॒न्तव॒ उद॒ग्नि॑र्वृं॑त्र॒हाऽज॑नि। ध॒नं॒ज॒यो  
रणे॑रणे। आ यꣳ हस्ते॒ न खा॒दिन॒ꣳ शिशुं॑  
जा॒तं न बिभ्र॑ति। वि॒शाम॒ग्निꣳ स्वध्व॒रम्।  
प्र दे॒वं दे॒ववी॑तये॒ भर॑ता वसु॒वित्त॑मम्। आ स्वे  
यौनौ॒ नि षी॑दतु। आ [ आ ] जा॒तं  
जा॒तवे॑दसि प्रि॒यꣳ शि॑शी॒ताति॑थिम्। स्यो॒न  
आ गृ॒ह्प॑तिम्। अ॒ग्निना॒ऽग्निः समि॑ध्यते  
क॒विर्गृ॒हप॑ति॒र्युवा॑। ह॒व्य॒वाड्जु॒ह्वा॑स्यः। त्वꣳ  
ह्य॑ग्ने अ॒ग्निना॒ विप्रो॒ विप्रे॑ण सन्त्स॒ता।  
सखा॒ सख्या समि॒ध्यसे। तं म॑र्जयन्त सु॒क्र-  
तुं॑ पु॒रोयावा॑नमा॒जिषु॑। स्वेषु॒ क्षये॑षु वा॒जि-  
नम्। य॒ज्ञेन॑ य॒ज्ञम॑यजन्त दे॒वास्तानि॒ धर्मा॑-

[[1740]]

णि प्रथ॒मान्या॑सन्। ते ह॒ नाकं॑ महि॒मानः॑  
संचन्ते॒ यत्र॒ पूर्वे॑ सा॒ध्याः सन्ति॑ दे॒वाः॥  
( ५ )॥  
(वोढ॑वे दूतस्त्वं तमु॑ सीद॒त्वा यत्र॑ च॒त्वारि॑ च)।

इति कृष्णयदुर्वेदीयतेत्तिरीयसंहितायां तृतीयाष्टके  
पञ्चमप्रपाठके एकादशोऽनुवाकः॥ ११॥  
पूर्ण॒र्ष॑यो॒ऽग्निना॑ दे॒वे॑न॒ ये दे॑वाः॒ सूर्यः॒ सं त्वा॑ वषट्का॒रः स ख॑दिर उ॑पया-  
मगृ॑हीतोऽसि॒ यां वै त्वे क्रतुं॒ प्र दे॒वमेका॑दश॥ ११॥  
पू॒र्णा॑ सह॒जाꣳस्तवा॑ग्ने वा॒मीः प्रा॒णैरे॒व षट्त्रिꣳशत्॥ ३६॥

हरिः॑ ॐ।

इति कृष्णयदुर्वेदीयतेत्तिरीयसंहितायां तृतीयाष्टके  
पञ्चमः प्रपाठकः॥ ५॥

इति कृष्णयदुर्वेदीयतेत्तिरीयसंहितायां तृतीयाष्टकः॥ ३ ॥

( अथ तृतीयकाण्डे पञ्चमप्रपाठके एकादशोऽनुवाकः )।

अतिग्राह्यप्राणनामग्रहा दशम् ईरिताः।  
अथेकादशे पाशुकहौत्रोपयोगिमन्त्रा उच्यन्ते। तत्र ब्राह्मणग्रन्थे तृतीयकाण्डे षष्ठप्रपाठकेऽञ्जन्ति त्वामध्वरे देवयन्त इत्यत्र पाशनुकहोत्रमन्त्राः प्रायेणोक्ताः। अवशि-ष्टास्तु मन्त्रा इहामिधीयन्ते। तत्राष्टमिर्यन्त्रैरुत्तरवेदिं प्रत्याग्निं प्रणयेत्। तेषु प्रथममन्त्रमाह —  
प्र देव देव्येति। हे ऋत्विग्यजमाना जातवेदसमुत्पन्नस्य जगतो वेदितारं देवं देव्या प्रकाशरूपया विवेकयुक्तया धिया प्रकर्षेण भरत पोषयत। सोऽपि जातवेदा आनुषगनुषक्त आदरयुक्तो नोऽस्माकं हव्या वक्षद्धवींषि वहतु।

[[1741]]

अथ द्वितीयमन्त्रमाह —  
अयमु ष्य प्रेति। अयमेव स्यः सोऽग्निर्यज्ञार्थमुत्तरवेदिं प्रति प्रकर्षेण नीयते। कीदृशोऽग्निः। देवानात्मन इच्छतीति देवयुः। होता होमस्य निष्पादकः। रथो न योः रथ इव यवयिता पृथक्कर्ता। यथा रथः स्वस्मिन्नारूढं पुरुषं भूमिष्ठेभ्यः पृथक्कृत्य ग्रामे नयति तथाऽयमग्निः स्वस्मिन्हुतं हविरितरेभ्यो हविर्भ्यः पृथक् कृत्य देवेषु नयति। अभीवृतो यजमानैराभिमुख्येन स्वीकृतः। घृणीवान्रश्मियुक्तः। तादृशोऽग्निस्त्मना चेतति स्वयमेव यजमानभक्तिं जानाति।  
तृतीयमन्त्रपाठस्तु —  
अयमग्निरिति। अयं प्रणीयमानोऽग्निर्जन्मनो जन्ममात्रेणोरुष्यति प्रबुद्धो भवितुमिच्छति। अमृतादिव। यथा पीतेनामृतेन मरणरहितः प्रवर्तते तद्वत्। किंचायं देवो जीवातवे जीवनौषधाय सहसश्चित्सहीयान्कृतो बलवतोऽप्यतिप्रबलः कृतः। यदाऽयमग्निः प्रबलो भवति तदा स्वयमपि विनाशरहितो जीवति यजमानमपि यज्ञनिष्पादनेन जीवयतीत्यर्थः। चतुर्थमन्त्रपाठस्तु —  
इडायास्त्वेति। हे जातवेदाऽग्ने हव्याय वोढवे हवींषि वोढुं त्वां वयं (नि) धीमहि नितरं स्थापयामः। कुत्रेति तदुच्यते — पृथिव्या अध्युपरि नाभा नाभिसदृश आहवनीयायतने। तच्चाऽऽयतनमिडापदसदृशं, यथा गोरूपाया इडाया पदं घृताहुतियुक्तं तादृशे स्थाने स्थापयामः।  
पञ्चममन्त्रपाठस्तु —  
अग्ने विश्वेमिरिति। विश्वेभिर्देवैः स्वनीक सर्वेऽपि देवा अस्य सेनारूपास्तादृश हेऽग्ने प्रथमो देवानां मध्ये मुख्यस्त्वं योनिं सीद स्थानं प्राप्नुहि। कीदृशं योनिम्। ऊर्णावन्तं, यथा कम्बलास्तरणोपेतो देशो मृदुस्तथाऽयं सेव्यस्तादृशं, कुलायिनं, यथा पक्षिणां नीडः सम्यङ्गनिर्मित एवमयमपि तादृशं, घृतवन्तं घृताहुत्याधारभूतम्। यद्वाऽऽहवनीयाख्यं कुलायोपेतं घृताहुतियुक्तं यज्ञं सवित्रेऽनुष्ठात्रे यजमानाय साधु नय सम्यक्समाप्तिं गमय। षष्ठमन्त्रमाह —

सीद होतरिति। हे होतहोमनिष्पादक चिकित्वानभिजस्त्वं स्वकीयस्थान

[[1742]]

उत्तरवेदिरूपे सीदोपविश। यज्ञं चेमं सुकृतस्य योनौ पुण्यकर्मणो योग्यस्थाने सादय स्थापय। देवान्वेति कामयत इति देवावीर्देवप्रिय इत्यर्थः। तादृशस्त्वं देवान्हविषा यजासि पूजयसि। हेऽग्ने यजमाने बृहद्वयो धा दीर्घमायुः स्थापय। सप्तममन्त्रमाह —  
नि होतेति। होतृषदने होमनिष्पादकस्य योग्यस्थान उत्तरवेदिरूपेऽयमग्नि र्नितरामसदत्सम्यगुयविष्टवान्। कीदृशोऽग्निः। होता देवानामाह्वाता। विदानः स्थानाभिज्ञः। त्वेषो दीप्तिमान्। दीदिवान्देवेभ्यो हविषो दाता। सुदक्षोऽत्यन्त कुशलः। अदब्धव्रतप्रमतिरहिंसित कर्मणि प्रकृष्टा मतिर्यस्य स तथाविधः। वसिष्ठोऽतिशयेन वासयिता। सहस्रसंख्याकानि हवींषि भरति पोषयतीति सहस्रंभरः। शुचिः शुद्धा होमयोग्या जिह्वा ज्वाला यस्यासौ शुचिजिह्वः अष्टममन्त्रमाह —  
त्वं दूतस्त्वमिति। हेऽग्ने त्वं देवानां दूतोऽसि। अग्निर्देवानां दूत आसीदिति श्रुत्यन्तरात्। त्वमु नः परस्पास्त्मेवास्माकमतिशयेन पालकः। त्वं वस्यस्त्वमेवास्मिन्कर्मणि निवासयोग्यः। हे वृषभ देवश्रेष्ठ, आ प्रणेता त्वमेवाऽऽगत्य यागस्य प्रवर्तकः, तो (नस्तो) कस्यास्मदपत्यस्य तनूनां तने शरीराणां विस्तारेऽप्रयुच्छन्प्रमादमकुर्वन्दीद्यत्तमोनिवारणेन दीपयन्। अथवा देवेभ्यो हविर्ददानो गोपाः पालकः सन्बोधि बुध्यस्वाप्रमत्तो भवेत्यर्थः। एतेऽष्टौ मन्त्रा उत्तरवेदिं प्रतयग्निप्रणयनकाले होत्रा पठनीयाः।  
अथाग्निमन्थने पञ्च मन्त्रा पठनीयाः।  
अभि त्वेति। हे सवितर्देव प्रेरक परमेश्वर वार्याणां निवारणीयानां विघ्ना नामीशानं विनिवारणे समर्थं त्वामभि प्राप्तुमिति शेषः। सदावऽन्सर्वदा हे रक्षक भागं भजनीयमग्निमीमहे त्वत्प्रसादात्प्राप्नुमः। अथ द्वितीयो मन्त्रः —  
मही द्यौरिति। महति द्यौः पृथिवि चेत्येते उभे नोऽस्मदीयमिमं यज्ञं मिमिक्षतामाज्यहोमादिभिर्द्रव्यैः सेक्तुमिच्छां कुरुताम्। भरीमभिर्भरणैर्नोऽस्मान्पिपृतां पूरयताम्। अथ तृतीयः —  
त्मामग्न इति। हेऽग्नेऽथर्वाख्य ऋषिः पुष्करादधि पद्मपत्रस्योपरि त्वां निरमन्थत निःशेषेण मथितवान्। अत एव पञ्चमकाण्डे ब्राह्मणमाम्नातम् — ‘पुष्क

[[1743]]

रपर्णे ह्येनमुपश्चितमविन्दत्” इति। कीदृशात्पुष्करात्। मूर्ध्न उत्तमाङ्गवत्प्रश स्तात्। विश्वस्य वाधतः सर्वस्य जगतो वाहकात्। इदं हि पुष्करपर्णमग्निमन्थनयज्ञनिष्पादनादिद्वारा जगन्निवहति। अथ चतुर्थः —  
तमु त्वेति। हेऽग्नेऽथर्वणः पुत्रो दध्यङ्नामक ऋषिस्तमु त्वेधे तमु त्वां प्रज्वलितवान्। कीदृशं त्वां वृत्रहणं वैरिविनाशनं पुरंदरं रुद्ररूपेणासुरसंबन्धिनां त्रयाणां पुराणां विदारयितारम्। अत पञ्चमः —  
तमु त्वा पाथ्य इति। हेऽग्ने पाथ्यनामकः कश्विदृषिस्तमु त्वा समीधे तमेव त्वां सम्यक्त्रज्वलितवान्। कीदृशः पाथ्यः। वृषा श्रेष्ठः। कीदृशं त्वां, दस्युहन्तमं तस्कराणामतिशयेन हन्तारम्। रणेरणे धनंजय तेषु तेषु संग्रामेषु धनस्य जेतारम्। अथ वह्नौ जात ऋग्द्वयं होता पठेत तत्रैयं प्रथमा —  
उत ब्रुवन्त्विति। उत जन्तवः सर्वेऽपि प्राणिनः परस्परमेवं ब्रुवन्तु किमिति, अग्निरुदजनीति। कीदृशोऽग्निः। वृत्रहा शत्रुघाती, रणेरणे धनंजयश्च। अथ द्वितीया —  
आ य ꣳ हस्त इति। खादिनं हविषां भक्षकम्। यमग्निं हस्ते न पाणाविव कस्मिंश्चित्पात्र आबिभ्राति आ निधानादृत्विजो धारयन्ति। कमिव। जातं शिशुं न सद्यः समुत्पन्नं शिशुमिव। कीदृशमग्निं, विशां स्वध्वरं प्रजानां सम्यगहिंसकम्। तमग्निं पुरतः पश्याम इति शेषः।  
अस्याग्नेः पूर्वाग्निना सह मेलने प्र देवमित्याद्याः षडृचो होता पठेत्। तत्र प्रथममाह —  
प्र देवं देवेति। देववीतये देवानां हविःस्वादनाय देवं दीप्तिमन्तमग्निं भरत हे ऋत्विजः प्रकर्षेण पोषयत। कीदृशं देवं, वसुवित्तममतिशयेन हविर्लक्षणधनाभिज्ञम्। स च देव आगत्य स्वे योनौ पूर्वग्निरूपे स्वकीये स्थाने निषीदतु नितरामुप समीपे प्रविष्टो भवतु। द्वितीयामाह —

[[1744]]

आ जातमिति। हे ऋत्विज इदानीं जातं प्रमयतिथिरूपमेनमग्निं पूर्वमेव स्थिते जातवेदसि शिशीत शयानं कुरुत। कीदृशे जातवेदसि। स्योने सुखरूपे। कीदृशं जातम् आ गृहपतिं सर्वतो गृहस्य पालकम्। तृतीयामाह —  
अग्निनाऽग्निरिति। पूर्वसिद्धेनाग्निना सहेदानीमानीतोऽग्निः समिध्यते सम्यक्प्रज्वाल्यते। कीदृशोऽग्निः। कविर्विद्वान्। गृहपतिर्गृहस्य पालयिता। युवा नित्यतरुणः। हव्यं वहतीति हव्यवाट्। जुहूरेवाऽऽस्यं मुखं यस्यासौ जुह्वास्यः। चतुर्थीमाह —  
त्वꣳ ह्यग्ने अग्निनेति। हे नूतनाग्ने त्वं पूर्वेणाग्निना सह सम्यक्प्रज्वाल्यसे। कीदृशस्त्वम्। विप्रा ब्राह्मणात्यभिमानी सत्विनाशराहित्येन सर्वदाऽवास्थितः। सखा सखिवदितरस्मिन्नग्नौ प्रीतियुक्तः। कीदृशेनाग्निना। विप्रेण सता सख्या च पञ्चमीमाह —  
तं भर्जयन्तेति हे ऋत्विजस्तमिमं मथितमग्निं मर्जयन्त शोधयत। कीदृशं, सुक्रतुं सुष्ठु क्रतुनिष्पादकम्। आजिषु संग्रामेषु पुरोयावानं पुरतो गन्तारम्। स्वेषु क्षयेषु यजमानसंबन्धिषु स्वकीयगृहेषु वाजिनमन्नसंपादकम्। षष्ठीमाह —  
यज्ञेन यज्ञमिति। देवा देवत्वं प्रेप्सवो यजमाना यज्ञेन यज्ञसाधनेन नूतनेनाग्निना सह यज्ञं यज्ञसाधनं पुरातनमग्निमयजन्त पूजितवनः। तानि मिलितानि अग्निद्वयसाध्यानि (धर्माणि) सुकृतानि प्रथमान्यासन्मुख्यान्यभवन्। ते (ह) गहिमानस्ते खलु महान्तो यजमानानाकं सचन्ते स्वर्गं समवयन्तियत्र स्वर्गे पूर्वे यजमानाः साध्याः साध्यफलोपेता देवाः सन्ति ये ( दे ) वा भूत्वा वर्तन्ते, तं नाकं सेव (सच)न्त इति पूर्वत्रान्वयः।  
अत्र विधियोगसंग्रहः —  
अथ पाशुकहौत्रस्य शेष औत्तरवेदिके।  
अग्निप्रणयेन ह्यष्टौ प्र देवमिति मन्त्रकाः॥  
अथाग्निमन्थने पञ्च जाते बह्नावुत द्वयम्।  
प्र देऽग्न्यौर्मेलने षट् स्युर्मन्त्रा अत्रैकविंशतिः॥

[[1745]]

इति श्रीमत्सायणाचार्यविरचिते माधवीये वेदार्थप्रकाशे कृष्णय-जुर्वेदीयतैत्तिरीयसंहिताभाष्ये तृतीयकाण्डे पञ्चमप्रपाठके  
एकादशोऽनुवाकः॥ ११॥

वेदार्थस्य प्रकाशेन तमो हार्दं निवारयन्।  
पुमर्थांश्चतुरो देयाद्विद्यातीर्थमहेश्वरः॥

इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधावाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
तृतीयकाण्डे पञ्चमः प्रपाठकः॥ ५॥

इति श्रीमद्विद्यातीर्थमहेश्वरपरावतारस्य श्रीमद्राजाधि-  
राजपरमेश्वरस्य श्रीवीरबुक्कमहाराजस्याऽऽज्ञापरि-  
पालकेन माधावाचार्येण विरचिते वेदार्थप्रकाशे  
कृष्णयजुर्वेदीयतैत्तिरीयसंहिताभाष्ये  
तृतीयः काण्डः समाप्तः॥ ३॥  
मूलक्रमेण तृतीयाष्टके — प्रं. ५। अ. ५५।  
भाष्यक्रमेण तृतीयकाण्डे — प्रं. ५। अ. ५५।  
मूलक्रमेणाऽऽदितः समष्ट्यङ्काः — का.। ३ । प्र. १९ अ. २७६।  
भाष्यक्रमेणाऽऽदितः समष्ट्यङ्काः — का.। ३ । प्र. १९ अ. २७१।

[[1746]]

समाप्तोऽयं श्रीमत्सायणाचार्यविरचितभाष्य-  
सहितकृष्णयजुर्वेदीयतैत्तिरीयसंहिता-  
यास्तृतीयः काण्डः ॥ ३ ॥
