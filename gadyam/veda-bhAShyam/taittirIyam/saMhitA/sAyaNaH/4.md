+++
title = "४"
unicode_script = "devanagari"

+++
[[1747]]

अथ सभाष्यकृष्णयजुर्वेदयितैत्तिरीयसंहितायां।

चतुर्थं काण्डम्।

(तत्र प्रथमप्रपाठके प्रथमोऽनुवाकः)।

यस्य निःश्वसितं वेदा यो वेदोभ्योऽखिलं जगत्।  
निर्मेमे तमहं वन्दे विद्यातीर्थमहेश्वरम्।।  
तृतीयकाण्डे सोमस्य शेषः प्रायेण वर्णितः।  
चतुर्थे त्वग्निचित्यङ्गमन्त्राणां पाठ ईर्यते।।  
अवान्तरविशेषास्तु विनियोगे प्रदर्शिताः।  
चतुर्थकाण्डमग्न्याख्यं सप्तभिः पाठकैर्युतम्।।  
उखासंभरणे मन्त्राः प्रथमे पाठके श्रुताः।  
एकादशानुवाकाः स्युस्तदर्थाः स्युः क्रमादमी।।  
अभ्घ्र्यादानं मृदाक्रान्तिः खननं हरणं तथा।  
उखानिर्माणसंस्कारौ सामिधेन्यस्तथाऽऽप्रियः।।  
अग्न्युत्पादो धारणं च याज्या इत्यनुवाकगाः ।। इति।  
(इति भाष्यकारोपोद्‍घातः)।

## १ 
(अथ कृष्णयजुर्वेदीयतैत्तिरीयसंहितायां चतुर्थोऽष्टकः )।

### ०१ 
(तत्र प्रथमप्रपाठके प्रथमोऽनुवाकः)।




अ॒ग्निं ज्योतिर्नि॒चाय्य॑ पृथि॒व्या अघ्याऽ -  
भ॑रत्। यु॒क्त्वाय॒ मन॑सा दे॒वान्त्सुव॑र्य॒तो धि॒या  
दिव॑म्। बृ॒हज्ज्योतिः॑ करिष्य॒तः स॑वि॒ता प्र  
सु॑वाति॒ तान्। यु॒क्तेन॒ मन॑सा व॒यं दे॒वस्य॑

[[1748]]

सवि॒तुः स॒वे। सु॒व॒र्गेया॑य॒ शक्त्यै॑। यु॒ञ्जते॒ मन॑  
उ॒त यु॑ञ्जते॒ धियो॒ विप्रा॒ विप्र॑स्य बृह॒तो वि॑प॒-  
श्चितः॑। वि होत्रा॑ दधे वयुना॒विदेक॒ इत् (१)  
म॒ही दे॒वस्य॑ सवि॒तुः परि॑ष्टुतिः । यु॒जे वां॒ ब्रह्म॑  
पू॒र्व्यं नमो॑मि॒र्वि श्लोका॑ यन्ति प॒थ्ये॑व॒  
सुराः॑ । शृ॒ण्वन्ति॒ विश्वे॑ अ॒मृत॑स्य पु॒त्रा  
आ ये धामा॑नि दि॒व्यानि॑ त॒स्थुः । यस्य॑  
प्र॒याण॒मन्व॒न्य इद्य॒युर्दे॒वा दे॒वस्य॑ महि॒-  
मान॒मर्च॑तः। यः पार्थि॑वानि विम॒मे स  
एत॑शो॒ रजाꣳ॑सि दे॒वः स॑वि॒ता म॑हित्व॒ना।  
देव॑ सवितः॒ प्र सु॑व य॒ज्ञं प्रसु॑व [२] य॒ज्ञप॑तिं॒  
भगा॑य दि॒व्यो ग॑न्ध॒र्वः। के॒त॒पूः केतं॑ नः पुना-  
तु वा॒चस्पति॒र्वाच॑म॒द्य स्व॑दाति नः। इ॒मं नो॑  
देव सवितर्य॒ज्ञं प्र सु॑व देवा॒युव॑ꣳ सखि॒विदꣳ॑  
सत्रा॒जितं॑ धन॒जितꣳ॑ सुव॒र्जित॑म्। ऋ॒चा स्तो-  
म॒ꣳ सम॑र्धय गाय॒त्रेण॑ रथंत॒रम्। बृहद्गा॑य॒त्रव॑-  
र्तनि। दे॒वस्य॑ त्वा सवि॒तुः प्र॑स॒वे॑ऽश्विनो॑र्बा॒हु-  
भ्यां॑ पू॒ष्णो हस्ता॑भ्यां गाय॒त्रेण॒ छन्द॒साऽऽ  
द॑देऽङ्गिर॒स्वदभ्रि॑रसि॒ नारिः॑ (३) अ॒सि॒ पृ॒-  
थि॒व्याः स॒धस्था॑द॒ग्निं पु॑री॒ष्य॑मङ्गिर॒स्वदा भ॑र॒  
त्रैष्टु॑मेन त्वा॒ छन्द॒साऽऽ द॑देऽङ्गिर॒स्वद्बभ्रि॑र॒सि  
नारि॑रसि॒ त्वया॑ व॒यꣳ स॒धस्थ॒ आऽग्निꣳ श॑केम॒

[[1749]]

खनि॑तुं पुरी॒ष्यं॑ जाग॑तेन त्वा॒ छन्द॒साऽऽद॑देऽ-  
ङ्गिर॒स्वद्धस्त॑ आ॒धाय॑ सवि॒ता विभ्र॒दभ्रि॑ꣳ हि-  
र॒ण्ययी॑म्। तया॒ ज्योति॒रज॑स्र॒मिद॒ग्निं खा॒त्वी  
न॒ आ भ॒राऽऽनु॑ष्टुभेन त्वा॒ छन्द॒साऽऽ द॑देऽङ्गि-  
र॒स्वत् [४] ।।  
[इद्य॒ज्ञं प्र सु॑व॒ नारि॒रानु॑ष्टुभेन त्वा॒ छन्द॑सा॒ त्रीणि॑ च] ।  
इति कृष्णयजुर्वेदीयतैत्तिरीयसंहितायां चतुर्थाष्टके  
पञ्चमप्रपाठके प्रथमोऽनुवाकः ।। १ ।।

[अथ चतुर्थकाण्डे प्रथमप्रपाठके प्रथमोऽनुवाकः]।  
तत्राभ्न्यादानप्रतिपादके प्रथमानुवाके प्रथमं तावद्धोममन्त्रा उच्यन्ते।  
कल्पः—“ जुह्णामष्टगृहीतं गृहीत्वा युञ्जानः प्रथमं मन इति यजुरष्टमाभि-  
र्ऋग्भिरेकामाहुतिं जुहोति ” इति। तत्र प्रथमामृचमाह—  
युञ्जान इति। सविता प्रेरकः परमेश्वरः प्रथममग्निचयनाविषये मनो युञ्जानः समादधानो धिय इष्टाकादिविषयाणि ज्ञानानि तत्वाय तनित्वा विस्तार्याग्निं ज्यो-तिर्निचाय्य चीयमानग्निं सफलानां कर्मणां प्रकाशनसाधनभूतं निश्चित्य पृ-  
थिव्या अध्याभरद्भूमेरुपर्यानीतवान्। अनन्तरं तमग्निमुखालक्षणपृथिव्यां स्थाप-  
येतुमुखानिर्माणाद विमं करोमीति भागः। अथ द्वितीयामाह—  
युक्त्वाय मनसेति। सविता तानिन्द्रियविशेषान्प्रकर्षेण सुवाति प्रेरयति। किं कृत्वा, देवान्क्रीडापरत्वेन चपलानिन्द्रियविशेषान्मनसा युक्त्वाय विषयेभ्यो नियम्य। कीदृशानिन्द्रियविशेषान्, सुवर्यतः स्वर्गं मच्छतः स्वर्गप्राप्त्यर्थमु-  
द्यतानित्यर्थः। बृहज्ज्योतिः प्रौढं चीयमानमग्निं धिया दिवं करिष्यतस्तत्तदिष्ट कादिविषयया प्रज्ञया द्योतमानं कर्तुमुद्यतान्। अथ तृतीयमाह—  
युक्तेन मनसेति। यस्मात्पूर्वोक्तरीत्या सवितेन्द्रियाणि प्रेरयति तस्माद्वयं

[[1750]]

सवितुर्देवस्य प्रेरणे सति युक्तेन विषयेभ्यो नियमितेन मनसा सुवर्गेयाय स्वर्गलोके गीयमानस्याग्नेः संपादनाय शक्त्यै शक्ता भूयास्मेति शेषः। अथ चतुर्थीमाह—  
युञ्जते मन इति। विप्रस्य ब्राह्मणस्य यजमानस्य संबन्धिनो विप्राऋत्विजो मनो युञ्जते प्रथमं स्वकीयं मनो विषयेभ्यो निवर्त्य समाहितं कुर्वन्ति। उतापि च धिय इष्टकादिविषयज्ञानानि युञ्जते संपादयन्ति। कीदृशस्य विप्रस्य। बृहतः प्रभूताग्निचयनोद्योगेनाभिवृद्धस्य विपश्चितो विदुषः प्रयोगाभिज्ञस्य। कीदृशा विप्राः। होत्रा होमशीलाः। कर्मण्यालस्यरहिता इत्यर्थः। एक इदेक एव सविता विदधे सर्वमिदं निर्मितवान्। कीदृशः सविता। वयुनावित्, ऋत्विग्यजमानाभिप्रायाभिज्ञः। कथमेक एव सर्वमिदं कृतवानिति न विस्मेतव्यम्। यतः सतितुर्देवस्य परिष्टुतिर्मही परितः सर्वेषु वेदेषु श्रूयमाणा स्तुतिर्महती । अथ पञ्चमीमाह—  
युजे वां ब्रह्मेति। यजमानः पत्नी चेत्येतौ हे दंपती वां युवयोरर्थे पूर्व्यं पुरातनैर्महर्षिभिरनुष्ठितं ब्रह्म परिवृढमग्निचयनाख्यं कर्म नमोभिर्नमस्कारपूर्वकैरि-ष्टकोपधानादिभिर्युजे संपादयामि। तस्मिन्संपादिते सति श्लोका यजमानस्य कीर्तयो वियन्ति भूमौ विविधं प्रसरन्ति। तत्र दृष्टान्तः—पथ्या सूरा इव गीर्वाणमार्गेऽन्तरिक्षे सूर्यरश्मयो यथा प्रसरन्ति तद्वत्। किंच, अमृतस्य प्रजापतेः पुत्रा ये देवा दिव्यानि धामान्यातस्थुः प्राप्तवन्तस्तेऽपि विश्वे सर्वे शृण्वन्ति। यजमानस्य कीर्तिमिति शेषः। अथ षष्ठीमाह—  
यस्य प्रयाणमिति। यस्य सवितुः प्रयाणं प्रवृत्तिमन्ये सर्वे देवा अनुय-  
युरिदवश्यमनुगच्छन्त्येव। किं कुर्वन्तः। अस्य देवस्य महिमानमर्चतोऽर्चयन्तः। किंच, यः सविता पार्थिवानि रजांसि विममे पृथिवीगतान्परमाणून्विशेषेण गणयित्वा निश्चितवान्स सविता देवो महित्वना महत्त्वेनैतशो व्याप्तवानेति सर्वत्र गच्छतीत्येतशः। अथ सप्तमीमाह—  
देव सवितरिति। हे सवितर्देव यज्ञं प्रसुव प्रकर्षेण प्रेरय, यज्ञपतिं यज-

[[1751]]

मानं च प्रसुव। किमर्थम्। भगाय सौभाग्याय। दिव्यो दिवि स्वर्गे भवः कश्चिद्गन्धर्वः केतपूः केतं परकीयचित्ते वर्तमानं ज्ञानं पुनाति शोधयतीतिकेतपूः । स च नोऽस्माकं केतं चित्तवर्तिज्ञानं पुनातु भ्रान्तिपरिहारेण शोधयतु। वाचस्पतिरद्यास्मिन्कर्मणि नोऽस्मदीयां वाचं स्वदाति स्वदयतु।  
इत्थमृचः सप्तोक्त्वाऽष्टमं यजुराह—  
इमं नो दवेति। हे सवितर्देव नोऽस्मदीयमिमं यज्ञं प्रसुव। कीदृशं, देवै-  
र्योति मिश्री भवतीति देवायुस्तं देवायुवं, सखायं स्वनिष्पादकं यजमानं वेत्तीति सखिवित्तम्। सत्राणि द्वादशाहादीनि जयति वशी करोतीति सत्राजित्तम्। तानि हि चीयमानमग्निमपेक्षन्ते। धनं जयति फलरूपेण संपादयतीति धनजित्तम्। सुवः स्वर्गं जयति फलरूपेण संपादयतीति सुवर्जित्तम्।  
अग्निचयनार्थानां चतुर्थकाण्डगतानां मन्त्राणं पञ्चमकाण्डे क्रमेणैव ब्राह्म-णमाम्‍नातम्। तत्राऽऽदौ युञ्जान इत्यादिभिर्मन्त्रैर्होमं विधत्ते—  
“सावित्राणि जुहोति प्रसूत्यै” (सं. का. ५ प्र. १ अ. १) इति।  
सविता येषु मन्त्रेषु प्रतीयते तानि सावित्राणि, तैर्होमे सति यजमानं सविता कर्मणि प्रसौति। द्रव्यं विधत्ते—  
“चतुर्गृहीतेन जुहोति चतुष्पादः पशवः पशूनेवाव रुन्धे” (सं. का. ५ प्र. १ अ. १) इति। चतुःसंख्यां पुनः प्रशंसति-  
“चतस्रो दिशो दिक्ष्वेत प्रतितिष्ठति” (सं. का. ५ प्र. १ अ. १) इति। पुनरपि प्रकारान्तरेण प्रशंसति—  
“छन्दाꣳसि देवेभ्योऽपाक्रामन्न वोऽभागानि हव्यं वक्ष्याम इति। तेभ्य एत-ञ्चतुर्गृहीतमधारयन्पुरोनुवाक्यायै याज्यायै देवतायै वषट्‍काराय यञ्चतुर्गृहीतं जुहोति छन्दाꣳस्येव तत्प्रीणाति तान्यस्य प्रीतानि देवेभ्यो हव्यं बहन्ति” [सं. का. ५ प्र. १ अ. १] इति।  
नानाविधच्छन्दोयुक्तपुरोनुवाक्याद्यभिमानिनो देवा हविर्भाग्म्यो देवेभ्योऽपरक्ताः सन्तोऽन्यत्रागच्छन्। किं ब्रुवन्तो गत इति, तदुच्यते—हे देवा भागरहितानि वयं छन्दांसि वो युष्मदीयानि हवींषि न वक्ष्यामो हविर्वहनं न करिष्याम इति ब्रुवन्तः।

[[1752]]

तदानीं देवा विचार्य होमकाले यञ्चतुर्ग्रहणं तच्छन्दसां प्रीतिकरं भवत्विति तेषां भागमकल्पयन्। तत्र प्रथमग्रहणं पुरोनुवाक्याख्याया गायत्रीदेवतायास्तुष्टिकरं, द्वितीयग्रहणं याज्याख्यायास्त्रिष्टुब्देवतायास्तुष्टिकरं, तृतीयग्रहणं देवताख्याया जगतीदेवतायास्तुष्टिकरं, चतुर्थग्रहणं वषट्‍काराख्याया अनुष्टुब्देवतायास्तुष्टि-  
करम्। अतश्चतुर्गृहीतेन होमे सति च्छन्दोदेवताः प्रीणयति। ताश्च प्रीताः सत्यो हव्यं वहन्ति। सूत्रकारेण तु शाखान्तरमाश्रित्याष्टगृहीतत्वमुक्तम्।  
अत्रेदं चिन्तनीयम्-किमेकैकं मन्त्रमुञ्चार्य जुहुयात्, आहोस्वित्सर्वाणि मन्त्राण्यु (?) च्‍चार्येति। तव हेयोपादेयावुभौ पक्षौ क्रमेण दर्शयति  
“यं कामयेत पापीयान्त्स्यादित्येकैकं तस्य जुहुयादाहुतीभिरेवैनमप गृह्णाति पापीयान्भवति यं कामयेत वसीयान्त्स्यादिति सर्वाणि तस्यानुद्रुत्य जुहुयादाहत्यैवनैमभि क्रमयति वसीयान्भवत्यथो यज्ञस्यैवैषाऽभिक्रान्तिः” [सं. का. ५ प्र. १ अ. १)] इति।  
पापीयानतिशयेन पापो दरिद्र इत्यर्थः। एकैकं मन्त्रमुञ्चार्य होमे सति संश्लेषाभावात्परस्परमपरक्ताभिराहुतीभिरेनं यजमानमगृह्‍णाति धनादपेतं करोति। ततो दरिद्रो भवति। वसीयान्वसुमत्तरः। सर्वाण्युञ्चार्य होमे तु मन्त्राणां परस्परसंश्लेषादेक-यैवाऽऽहुत्या यजमानमभिक्रमयति अभिव्याप्तं करोति। ततो धनिको भवति। अपि च येममभिक्रमणहेतुरेकाऽऽहुतिरेषा यज्ञस्यैवाग्निचयनरूपस्यैवाभिक्रान्तिः स्वाधीनो यज्ञो भवति। मन्त्रागतामष्टसंख्यां प्रशंसति—  
“एति वा एष यज्ञमुखादृद्ध्या योऽग्नेर्देवताया एत्यष्टावेतानि सावित्राणि भवन्त्यष्टाक्षरा गायत्री गायत्रोऽग्निस्तेनैव यज्ञमुखादृद्ध्या अग्नेदर्वैतायै नैति” [सं. का. ५ प्र. १ अ. १] इति।  
यो यजमानोऽग्निरूपाया देवताया एत्यपगच्छति एष यजमानो यज्ञोपक्रमा-दारभ्य यज्ञफलरूपाया ऋद्ध्या एत्यपगच्छति। अग्निर्वै यज्ञमुखमिति श्रुत्यन्तरादग्नेरपगम एव यज्ञमुखादपगमः। कस्तर्ह्यग्नेः सकाशादपगमस्य परिहार इति, तदुच्यते—प्रारम्भे सावित्राणां मन्त्राणामष्टत्वे सत्यष्टाक्षरा गायत्री संपद्यते।

[[1753]]

अग्निश्च गायत्रः। उभयोर्मुखजन्यत्वात्। ततो गायत्रीसंपत्तिरेवाग्निसंपत्तिरिति यज्ञमुखादग्निरूपादनपेतः सन्समृद्धेरपि नापैति।  
अष्टमत्रोपेतामेकामाहुतिं प्रशंसति।  
“अष्टौ सावित्राणि भवन्त्याहुतिर्नवमी त्रिवृत्तमेव यज्ञमुखे वि यातयति” (सं. का. ५ प्र. १ अ. १) इति।  
त्रिवृत्स्तामे ह्यृचो नवसंख्याका अतोऽत्राष्टमन्त्रविशिष्टाहुतिगतया नवसंख्याया त्रिवृत्स्तोममेव यज्ञमुखे वियातयति विशेषेण प्रसारितवान्भवति।  
अत्रेदमपरं चिन्तनीयम्-किमृग्रूपान्षण्मन्त्रानुच्‍चार्येमं नो देव सवितरिति यजुः सप्तमं कृत्वा पश्चद्देव सवितरित्यृचमन्तिमां कुर्यात्। किं वैतामृचं सप्तमीं कृत्वा तद्यजुरन्तिमं कुर्यादिति। हेयोपादेयपक्षौ क्रमेण दर्शयति—  
“यदि कामयेत छन्दाꣳसि यज्ञयशसेनार्पयेयमित्युचमन्तिमां कुर्याच्छन्दा-  
स्येव यज्ञयशसेनार्पयति यदि कामयेत यजमानं यज्ञयशसेनार्पयेयमिति यजुरन्तम् कुर्याद्युजमानमेव यज्ञयशसेनार्पयति ” (सं. का. ५ प्र. १ अ. १ ) इति।  
यज्ञयशसं यज्ञफलमर्पयेयम् संप्रोजयेयम्। छन्दोबद्धाया ऋचस्त्वन्तिमत्वे यज्ञफलं छन्दःसु गच्छेत्। यजुषस्तु च्छन्दोरहितत्वेन यज्ञफलं छन्दोगामि न भवति, किंतु यजमानगाम्येव भवति। तस्माद्यजुरेवान्तमं कुर्यादित्यर्थः।  
कल्पः—ऋचा स्तोमꣳ समर्धयेत्यपरं चतुर्गृहीतं गृहीत्वा ” इति। जुहोतीत्य-नुवर्तते। पाठस्तु—  
ऋचा स्तोममिति। हेऽग्ने स्तोत्रहेतुसामाधारभूतयर्चा स्तोमं स्तोत्रमृगावृत्तिरूपं संघातं वा समधर्य समृद्धं कुरु। गायत्रेण साम्‍ना सह रथंतरं साम समर्घय। गायत्रसामैव वर्तनी मार्गो यस्य बृहत्साम्‍नस्तद्रायत्रवर्तनि, गायत्रसामसहितं बृहत्साम समर्धय। अस्मिन्मन्ते समर्धयेति पदस्य तात्पर्यं दर्शयति—  
ऋचा स्तोमꣳ समर्थयेत्याह समृद्ध्यै ” [सं. का. ५ प्र. १ अ. १ ] इति।  
कल्पः—“देवस्य त्वा सवितुः प्रसव इति चतुर्मिरभ्रिमादत्ते वैणवीं कल्माषीं

[[1754]]

सुषिरामसुषिरां बोभयतःक्षण्मन्यतरःक्ष्णूं वा प्रादेशमात्रीमरत्‍नीमात्रीं व्याममात्री-मपरिमितां वा” इति। पाठस्तु—  
देवस्य त्वेति। अत्रोखां निर्मातुं मृत्खननीया । खननहेतुः काष्ठविशेषोऽग्निः। हेऽभ्रे सवितुर्देवस्य प्रेरणे सत्यश्विनोः संबन्धिभ्यां मणिबन्धपर्यन्ताभ्यां बाहुभ्यां पूष्णः संबन्धिभ्यां साङ्‍गुलिभ्यां हस्ताभ्यां साधानभूताभ्यां सहायभूतेन गायत्रेणच्छन्दसा युक्तः संस्त्वामाददे स्वी करोमि। तत्र दृष्टान्तः—अङ्गिरस्वदङ्गिरस ऋषयः पूर्वं यथा स्वीकृतवन्तस्तद्वत्। त्वं चाभ्रिरसि खननहेतुः काष्ठविशेषोऽसि। तथा नारिरसि न विद्यतेऽरिर्यस्यास्तव सेयं नारिः खननकाले पाषाणादिना तव नास्ति कुण्ठीभाव इत्यर्थः। अङ्गिरस्वच्छब्देन प्रथमयजुषः समाप्तत्वादभ्रिरसीत्यादिकं द्वितीयं यजुः। शत्रुरहिते हेऽभ्रे पृथिव्याः सधस्थादुत्सङ्गात्पुरीष्यमग्निमाभर। पुरीषशद्वेन पांसुरूपा शुष्का मृदुच्यते, तदर्हतीति पुरीष्योऽग्निः। मृदमादायोखां कृत्वा तस्यामग्निरवस्थाप्यते। अतो मृदाग्न्योर-भेदोपचारेण मृदाहरणमेवाग्न्याहरणमिति विवक्षितत्वात्पुरीष्यमग्निमाहरेत्युच्यते । अयं चोपचारोऽग्निचयनप्रकरणे सर्वत्रानुवर्तिष्यते।  
अत एव पञ्‍चमकाण्डान्ते चोद्यपरिहारौ भविष्यतः—  
“ब्रह्मवादिनो वदन्ति यन्मृदा चाद्भिश्चाग्निश्वीयतेऽथ कस्मादग्निरुच्यत इति यच्छन्दोभिश्चिनोत्यग्नयो वै छन्दाꣳसि तस्मादग्‍निरुच्यते” [सं. का. ५ प्र. ७ अ. ९] इति।  
अतः पांसुरूपमग्निमाहर्तुं त्रैष्टुभेन च्छन्दसा सहकारिणा युक्तस्त्वामाददे। अङ्गिरस्वदिति दृष्टान्तः पूर्ववत्। मृदाहरणे भ्ऱ्यादाने च दृष्ठान्तत्वाय द्विरङ्गिर-स्वदित्युक्तम्। अथ तृतीयं यजुरुच्यते। हेऽभ्रे त्वं बभ्रिर्भरणकुशला मृत्संपादन-कुशलाऽसि। नारिरसीति पूर्ववत् त्वया वयं सधस्थे पृथिव्या उत्सङ्ग आ समन्तादग्निं पुरीष्यां खनितं शकेम शक्ता भवेम, अतो जागतेन छन्दसा सहकारिणा युक्तस्त्वामाददे। अङ्गिरस्वदिति दृष्टान्तः पूर्ववत्। अथ् चतुर्थं यजुरुच्यते। सविता प्रेरकः परमेश्वरः परा हिरण्मयीं सुवर्णनिर्मितामम्रिहस्ते स्थापयित्वा विभ्रत्पोषितवत्‍न। अतस्तया हिरण्मयाभ्ऱ्या युक्ता त्वजस्त्रमित्सर्वदैव ज्योतिः प्रकाश-

[[1755]]

मानमग्निं खात्वी, अग्नित्वेनोपचारितां मृदं खनित्वा नोऽस्मदर्थमाभराऽऽनय।आनुष्टुभेन च्छन्दसा सहकारिणा युक्तेऽहं त्वामाददे। अङ्गिरस्वदिति दृष्टान्तः पूर्ववत्। एतैर्मन्त्रेरभ्‍रूयादानं विधत्ते—  
“चतुर्भिरभ्निमा दत्ते चत्वारि छन्दाꣳसि छन्दोभिरेव” (सं. का. ५ प्र. १ अ. १) इति।  
गायत्री त्रिष्टुब्‍जगत्यनुष्टुविति च्छन्दसां चतुष्टयम्। मन्त्रेषु तेषां सहकारित्वे-नाभिधानाच्छन्दोभिरेवाभ्रेरादानं कृतवान्भवति।  
मन्त्रे प्रसवशब्दस्याभिप्रायं दर्शयति—  
“देवस्य त्वा सवितुः प्रसव इत्याह प्रसूत्यै” (सं. का. ५ प्र. १ अ. १) इति। वंशनिर्मिताया अभ्रेरन्तः सुषिरत्वं विधत्ते—  
“अग्निर्देवेभ्यो निलायत स वेणुं प्राविशत्स एतामूतिमनु समचरद्यद्वेणोः सुषिरꣳ सुषिराऽभ्रिर्भवति सयोनित्वाय” [सं. का. ५ प्र. १ अ. १] इति।  
पुरा कदाचित्केनापि निमित्तेनापरक्तोऽग्निर्देवेभ्यो निरगच्छन्निर्गत्य देवानां दर्शनं वारयितुं वेणुं प्राविशत्। वेणोर्मध्ये सुषिरं स्थानं यदस्त्येषैव मूषिकस्य भूबिलवदूति-स्तामेतामूतिं वेणुमध्यगतच्छिद्ररूपामनुक्रमेण सुम्यगचरत्। अतोऽग्नेः सुषिरवेणुप्रिय-त्वादभ्‍रिः सुषिरा कार्या। तञ्च सुषिरत्वं सयोनित्वाय संपद्यते। योनिरग्‍नेः स्थानं तत्सहितत्वं सयोनित्वम्।  
अथाभ्‍रेः कृष्णविन्दुलाञ्छितत्वं विधत्ते—  
“स यत्रयत्रावसत्तत्कृष्णमभवत्कल्माषी भवति। रूपसमृद्ध्यै” [सं. का. ५ प्र. १ अ. १] इति।  
वेणुमध्ये संचरन्नग्निर्यस्मिन्यस्मिन्स्थाने वासमकरोत्तत्स्थानं दाहेन कृष्णम-भवत्। अतोऽग्निनिवासद्योतनायाभ्रिः कल्माषी कृष्णबिन्दुलाञ्छिता कर्तव्या। तथा सत्यभ्रिरूमस्य चित्रत्वात्समृद्धिर्दृश्यते। यजमानस्य च रूपसमृद्धिर्भवति। अभ्रेरुभयोरन्तयोस्तीक्ष्णत्वं विधत्ते—

[[1756]]

“उभयतःक्ष्णूर्भवतीतश्चामुतश्चार्कस्यावरुद्ध्यै” (सं. का. ५ प्र. १ अ. १) इति।  
क्ष्णु तेजन इत्यस्माद्धातोरुत्पन्नः क्ष्णुशब्दस्तीक्ष्णत्वमाचष्टे। उभयोरग्रमूल-योस्तीक्ष्णाभ्‍रिरुभयतःक्ष्णूस्तदृशी कार्या। तदेतदुभयतस्तीक्ष्णत्वमितश्चामुतश्चलोकद्व-येऽव्यर्कस्यावरुद्ध्यै पूजायाः संपत्यै भवति।  
अभ्रेर्दैर्ध्यपरिगाणं विधत्ते—  
“व्याममात्री भवत्येतावद्वै पुरुषे वीर्यं वीर्यसंमिता” (सं. का. ५ प्र. १ अ. १) इति।  
चतुर्भिररत्‍निभिस्तुल्यो व्यामः। एतावती कार्या। उत्थिते पुरुषे वीर्यमेताव-देव। अत इयं वीर्यसंमिता भवति। पक्षान्तरं विधत्ते—  
“अपरिमिता भवत्यपरिमितस्याविरुद्ध्यै” [सं. का. ५ प्र. १ अ. १] इति।  
नियतपरिमाणरहितत्वमपरिमितत्वम्। तच्‍चापरिमितस्य बहुलस्यान्नादेः संपत्त्यै भवति। तादृश्या अभ्‍रेर्वेणुकार्यत्वं विधत्ते—  
“यो वनस्पतीनां फलग्रहिः स एषां वीर्यवान्फलग्राहिर्मेणुर्वैणवी भवति वीर्य-स्यावरुद्ध्यै” (सं. का. ५ प्र. १ अ. १) इति।  
फलानि बहूनि गृहणातीति फलग्राहिः। वनस्पतीनां मध्ये यः फलग्रहिरस्ति-एषां फलग्रहीणामपि मध्ये स वेणुरतिशयेन फलग्रहिः । ब्रीह्याद्यग्रवद्वेणूनां समाप्ति-संवत्सरे गोधूमसदृशैर्बहुभिर्वीजैरुपेतत्वात्। त्वचि सारोपेतत्वेन वीर्यवांश्च। तस्मात्दियमभ्‍रिर्वैणवी कार्या। तच्‍च वैणवत्वं वीर्यसंपत्त्यै भवति।  
अत्र विनियोगसंग्रहः—  
युञ्जाष्ठकेनैकहोम ऋचा स्तोमं पुनर्हुतिः।  
देवेत्यभ्‍रिं चतुय्केणाऽऽदत्ते मन्त्रास्त्रयोदश।।  
अत्र मीमांसा।  
द्वादशाध्यायस्य तृतीयपादे चिन्तितम्—  
चतुर्मिरभ्‍रिमित्यत्र विकल्पो वा समुच्‍चयः।  
विकल्पः पूर्ववन्मैवं समूहे करणत्वतः।।

[[1757]]

अग्नौ श्रूयते- “चतुर्भिरभ्‍रिमादत्ते” इति। अत्र पूर्वोक्तविभागमन्त्रवत्प्रतिमन्त्रं पृथक्करणत्वं नास्ति। चतुःसंख्यया समूहे करणत्वप्रतीतेः। तस्मान्मन्त्रान्ते कर्मसंनि-पातस्य बाधेनैव समुच्‍चयः स्यात्। न च पूर्वत्यैकैकमन्त्रस्यान्ते संनिपांतेना (नै) (व समुच्‍चयः) स्यादिति शङ्कनीयम्। वाचनिकसंख्यया न्यायसिद्धस्य तस्य बाधितत्वात्।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये तृतीयकाण्डे पञ्‍चमप्रपाठके  
प्रथमोऽनुवाकः ।। १ ।।

### ०२ 
[अथ चतुर्थकाण्डे प्रथमप्रपाठके द्वितीयोऽनुवाकः]।

इ॒माम॑गृभ्णन्‍रश॒नामृ॒तस्य॒ पूर्व॒ आयु॑षि वि॒  
दथे॑षु क॒व्या। तया॑ दे॒वा सु॒तमा ब॑भूवुर्ऋ॒त-  
स्य॒ साम॑न्त्स॒रमारप॑न्ती। प्रतु॑र्तं वाजि॒न्‍ना  
द्र॑व॒ वरि॑ष्ठा॒मनु॑ सं॒वत॑म्। दि॒वि ते॒ जन्म॑ प॒र-  
मम॒न्तरि॑क्षे॒ नाभिः॑ पृथि॒व्यामधि॒ योनिः॑।  
यु॒ञ्जाया॒ꣳ रास॑भं यु॒वम॒स्मिन्यामे॑ वृषण्वसू।  
अ॒ग्निं भर॑न्तमस्म॒युम्। योगे॑योगे त॒वस्त॑रं  
वाजे॑वाजे हवामहे । सखा॑य॒ इन्द्र॑सू॒तये॑।  
प्र॒तूर्व॑न [१] एह्य॑व॒क्राम॒न्नशस्ती॑ रु॒द्रस्य॒  
गाण॑पत्यान्मयो॒भूरेहि॑ । उ॒र्व॑न्तरि॑क्ष॒मन्वि॑हि  
स्व॒स्तिग॑व्यूति॒रम॑यानि कृ॒ण्वन्। पू॒ष्णा स॒-  
युजा॑ स॒ह। पृ॒थि॒व्या स॒धस्था॑द॒ग्निं पु॑री॒ष्य॑-

[[1758]]

मङ्गि॒रस्वदच्छे॑ह्य॒ग्नि॑ पु॑रि॒ष्य॑मङ्गिरस्वद-  
च्छे॑मो॒ऽग्निं पु॑री॒ष्य॑मङ्गिर॒स्वद्भ॑रिष्यामो॒ऽग्निं  
पु॑री॒ष्य॑मङ्गिर॒स्वद्भ॑रामः। अन्व॒ग्निरु॒षसा॒म-  
ग्र॑मख्य॒दन्वहा॑नि प्रथ॒मो जा॒तवेदाः॑ अनु॒ सू-  
र्य॑स्य ( २ ) पु॒रु॒त्रा च॑ र॒श्मीननु॒ द्यावा॑पृ-  
थि॒वी आ त॑तान। आ॒गत्य॑ वा॒ज्यध्व॑नः॒ स-  
र्वा॒ मृधो॒ वि धृ॑नुते। अ॒ग्निꣳ स॒धस्थे॑ मह॒-  
ति चक्षु॑षा॑ नि चि॑कीषते। आ॒क्रम्य॑ वाजि-  
न्पृथि॒वीम॒ग्निमि॑च्छ रु॒चा त्वम्। भूम्या॑ वृ॒-  
त्वाय॑ नो ब्रूहि॒ यतः॒ खना॑म॒ तं व॒यम्।  
द्यौस्ते॑ पृ॒ष्ठं पृ॑थि॒वी स॒धस्थ॑मा॒त्मान्तरि॑क्षꣳ  
समु॒द्रस्ते॒ योनिः॑। वि॒ख्याय॒ चक्षु॑षा त्वम॒भि  
ति॑ष्ठ [३] पृत॒न्य॒तः। उत्क्रा॑म मह॒ते सौ-  
भ॑गाया॒स्मादा॒स्थाना॑द्‍द्रविणो॒दा वा॑जिन्।  
ब॒यꣳ स्या॑म सुम॒तौ पृ॑थि॒व्या अ॒ग्निं ख॑नि॒-  
ष्यन्त॑ उ॒पस्थे॑ अस्याः। उद॑क्रमीद्‍द्रविणो॒दा  
वा॒ज्यर्वाऽकः॒ स लो॒कꣳ सुकृ॑तं पृथि॒व्याः।  
ततः॑ खनेम सु॒प्रती॑कम॒ग्निꣳ सुवी॒ रुहा॑णा॒  
अधि॒ नाक॑ उत्त॒मे। अ॒पो दे॒वीरुप॑ सृज॒  
मघु॑मतीरय॒क्ष्माय॑ प्र॒जाभ्यः॑। तासा॒ꣳ स्था-  
ना॒दुज्‍जिहता॒मोष॑धय सुपिष्प॒लाः। जिघ॑र्मि  
[४] अ॒ग्नि मन॑सा घृ॒तेन॑ प्रति॒क्ष्यन्तं॒ भुव॑

[[1759]]

नानि॒ विश्वा॑। पृ॒थुं ति॑रश्‍चा वय॑सा बृ॒हन्तं॒  
व्यचि॑ष्ठ॒मन्नꣳ॑ रभ॒सं विदा॑नम्। आ त्वा॑  
जिघर्मि॒ वच॑सा घृ॒तेना॑र॒क्षसा॒ मन॑सा॒ तज्‍जु॑-  
षस्व। भर्य॑श्रीः स्पृह॒यद्व॑र्णो अ॒ग्‍निर्नामि॒मृशे॑  
त॒नुना॒ जर्हृ॑षाणः। प॒रि वाज॑पतिः क॒विर॒-  
ग्‍निर्ह॒व्यान्य॑क्रमीत्। दध॒द्रत्‍ना॑नि दा॒शुषे॑।  
परि॑ त्वाऽग्ने पुरं॑ व॒यं विप्रꣳ॑ सहस्य धीमहि।  
धृ॒षद्व॑र्णं दि॒वेदि॑वे भे॒त्तारं॑ भङ्‍गु॒राव॑तः। त्व-  
म॑ग्‍ने॒ द्युभि॒स्त्वमा॑शुशु॒क्षणि॒स्त्वभ॒द्भ्यस्त्वम-  
श्म॑नस्प॒रि॑। त्वं वने॑भ्य॒स्त्वमोष॑धीभ्यस्त्वं  
नृ॒णां नृ॑पते जायसे शुचिः॑ [५] ।।  
(प्र॒तू॒र्वन्त्सूर्यस्य ति॒ष्ठ जिघा॑र्मि भे॒त्ता॑रं विऽश॒तिश्च॑)।

इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमप्रपाठके द्वितीयोऽनुवाकः ।। १ ।।

(अथ तृतीयकाण्डे पञ्चमप्रपाठके द्वितीयोऽनुवाकः)।  
(अथ चतुर्थकाण्डे प्रथमप्रपाठके द्वितीयोऽनुवाकः)।  
प्रथमेऽनुवाकेऽभ्ऱ्यादानमुक्तम्। अथ् द्वितीये मृदाक्रान्तिरुच्यते।  
कल्पः—“इमामगृभ्भन्‍रशनामृतस्येत्यश्वाभिधानीꣳ रशानामादाय” इति।  
पाठस्तु—  
इमामगृभ्णन्निति। कवयो विद्वांस ऋत्विजस्तानर्हन्तीति कव्या बज्ञाः। कव्या विदथेषु कव्येषु यज्ञेषु ज्योतिष्टोमादिषु ऋतस्याऽऽयुषि आयुरागमनमश्वस्याऽऽगमने निमित्तमूते सति। ऋतशब्दो यज्ञवाची सन्नत्र तत्साधननश्वमुपलक्षयति। पूर्वे महर्षय इमां रशनामगृभ्णन्स्वीकृतवन्तः। अयमर्थः रशनया

[[1760]]

बद्धमश्वमानीय मृत्खननस्थाने तमश्वमाक्रमय्य तया मृदा निष्पन्नायामुखायामग्निमु-त्पाद्येकाचिते देशे ज्योतिष्टोमादय ऋत्विभिरनुष्ठेयाः। एतत्सर्वं मनसि निधाय पूर्वे महर्षयोऽश्वागमनं निमित्तीकृत्य रशनां स्वीकृतवन्त इति। षोऽन्तकर्मणीत्यस्माद्धा-तोरुत्पन्नत्वात्सामञ्शब्दोऽवसानवाची। ऋतस्य सामान्यज्ञस्य परिसमाप्तये सरं सरणमृत्विग्यजमानानां प्रवृत्तिमारपन्ती कथयन्ती प्रापयन्तीत्यर्थः। या रशना पूर्वोक्तरीत्या यज्ञसमाप्तिपर्यन्तं प्रवृत्तिकारिणी भवति तया रशनया पुरा देवाः सुतमायभूवुः सोमयागं प्राप्‍नुयुः। तादृशीमिमां रशनां गृहीतवन्तः। तमिमं मन्त्रं विनियुङ्‍क्ते—  
“व्यृद्धं वा एतद्यज्ञस्य यदयजुष्केण क्रियत इमामगृभ्णन्‍रशनामृतस्येत्यश्वा-भिधानीमादत्ते यजुष्कृत्यै यज्ञस्य समृद्ध्यै” (सं. का. ५ प्र. १ अ. २) इति।  
यदङ्गमयजुष्केण मन्त्ररहितेन व्यापारेण निष्पाद्यते यज्ञस्य संबन्धि तदेतदङगं समृद्धिहीनमेव। तस्मादिमामिति मन्त्रमुच्‍चार्य रशनामाददीत। अश्वोऽभिधीयते वद्‍ध्वा धार्यते यया रशनया सेयमश्वाभिधानी। यद्यपीमामगृभ्णन्नित्यृ गेवैषा तथाऽपि यजुर्वेदपठितत्वाद्यजुष्ट्‍वोपचारः। तस्मि मन्त्रे पठिते सति रशनादानं सयजुष्कत्वात्स-मृद्धं भवति।  
कल्पः—“प्रतूर्तं वाजिन्ना द्रवेत्यश्वमभिदधाति” इति। पाठस्तु—  
प्रतूर्तं वाजिन्निति। संवन्यते सम्यग्भज्यते मृद्‍ग्रहणार्थं सेब्यत इति खनन-योग्या भूमिः संवत्। सा च पाषाणाद्यभावेनातिप्रशस्तत्वाद्वरिष्ठेत्युच्यते। हे वाजिन्नश्व वरिष्ठां संवतमनुलक्ष्य प्रतूर्तमाद्रवातिशीघ्‍रमागच्छ। ते तवाश्वस्य दिवि द्युलोके परम-मुत्कृष्टं जन्म रोहितादिदेवाश्वरूपेण द्युलोके जन्म प्रसिद्धम्। “रोहितेन त्वाऽग्निर्देवतां गमयत्वित्याहैते वै देवाश्वाः” इति ह्यन्यत्राऽऽम्‍नातम्। तथा तव नाभिरन्तरिक्षे वर्तते। नियुन्नामका हि वायोरश्वास्तदीपं रथं वहन्तोऽन्तरिक्षे संचरन्ति, तद्रूपेणास्यान्तरिक्ष-वर्तित्वम्। नाभिशब्देन कृत्स्रशरीर++पलक्ष्यते। तथा पृथिव्यामधि योनिर्भूमेरुपरि तव निवासस्थानं, तत्तु प्रत्यक्षमेव दृश्यते। एवंमहिमा त्वं शीघ्‍रमागच्छेति पूर्वत्रान्वयः। एनं मन्त्रं विनियुङ्‍क्ते —

[[1761]]

‘प्रतूर्तं वाजिन्न द्रवेत्यश्‍वमभि दधाति रूपमेवास्यैतन्महिमानं व्याचष्टे” (सं. का. ५ प्र. १ अ. २) इति।  
वाजिन्नाद्रवेत्येवं शीघ्‍रमागमनमश्वस्य स्वरूपभूतमेव महिमानमेतन्मन्त्रवाक्यं प्रकाशयति। अथवाऽस्य मन्त्रस्यैतद्रूपं वाक्यजातं द्युजन्मादिरूपं महिमानमेन व्याचष्टे। वस्तुतो द्युजन्माभावेऽपि प्रशंसनार्थपेवमुच्यत इत्यर्थः।  
कल्पः— ‘‘तूष्णीं गर्दभरशनामादाय युञ्जाथाꣳ रासभं युवमिति गर्दभम्” इति मन्त्रमन्तरेणैव गर्दभस्य रशनामादाय युञ्जाथामिति मन्त्रेण गर्दभमभिदध्यात्। पाठस्तु—  
युञ्‍जाथाꣳ रासभमिति। यजमानाः पत्‍नी चेत्येतौ हे दंपती युवं रासभम-स्मिन्यामे युञ्जाथाम्। यामो मृद्वहनरूपो नियमविशेषतस्मिन्निमित्तभूते सति युवामुभौ गर्दभं रशनया बघ्‍नीतम्। कीदृशो युवाम्। वृषण्वसू यागनिष्पादनद्वारा फलाभिवर्षण-निमित्तभूतं वसु धनं ययोस्तौ वृषण्वसू। कीदृशं रासभम्। अग्निं भरन्तमग्‍निहेतुं मृदं वोढुं समर्थम्। अस्मयुभस्मानात्मन इच्छन्तमस्मद्धितौषिणमिति यावत्। एतं मन्त्रं विनियुङ्‍क्ते—  
“युञ्जाथाꣳ रासभं युवमिति गर्दभभसत्येव गर्दभं प्रतिष्ठापयति तस्मादश्वाद्‍- गर्दभोऽसत्तरः” [सं. का. ५ प्र. १ अ. २] इति।  
गर्दभमित्यत्राभिदधातीति शेषोऽनुवर्तते।अस्मिन्याम इति मन्त्रेऽभिहितं मृद्व-हनमसीदत्युच्यते। भारवहनस्य निकृष्टव्यापारत्वात्। अत एकन्मन्त्रपाठेनासत्येव निकृष्ट एव व्यापारे गर्दभं स्थापितवान्भवति। यस्मादत्र निकृष्टकार्ये स्थापितस्तस्माल्लोकेऽपि गर्दभोऽश्‍वान्निकृष्टतरः। रजकादय एव हि तमाद्रियन्ते न तु राजामात्यादयः।  
कल्पः—“योगेयोगे तवस्तरमिति तिसृभिरश्‍वप्रथमा अभिप्रव्‍रजन्ति यत्र मृदं खनिष्यन्वः स्युः” इति। तत्र प्रथमामाह—योगेयोगे इति।  
युज्यतेऽनुष्ठीयत इति योगः कर्म। योगेयोगे तत्तत्कर्मणि तवस्तरं वलवत्तर-

[[1762]]

मश्‍वमिन्द्रमिन्द्रियप्रदभूतये रक्षणाय वाजेवाजे तत्तदन्नप्राप्तिनिमित्तं सखाय परस्पर सख्यं प्राप्ता ऋत्विग्यजमाना वयं हवामह आह्वयामः।  
अथ द्वितीयामाह—  
प्रूर्वन्नेहीति। हेऽश्‍व त्वमेहि आगच्छ किं कुर्वन्। प्रतूर्वन्, विरोधिनः शत्रून्हिंसन्नशस्तीरवक्रामन्भ्‍रातृव्यः क्रियमाणा अपकीर्तीर्निवारयन्। किंच रुद्रस्य क्‍रूरदेवस्य यद्गाणपत्यं पशूसमूहपतित्वं तस्माद्गाणपत्यादागत्य मयोभूर स्माकं सुखं भावयन्ने (न्नि) हि। उरु विस्तीर्णमन्तरिक्षमनु वीक्ष्येहि विश्रम्भेण गच्छ। किं कुर्वन्। गव्यूतौ गोसमूहे स्वस्ति श्रेयो यथा भवति तथा वर्तमानः स्वस्तिगव्यूतिस्तादृशस्त्व-मभयानि कृण्वन्व्याघ्रादिभ्यो भयपरिहारं कुर्वन्।  
अथ तृतीयामाह—  
पूष्णा सयुजेति। सह युज्यते सहायभूतो वर्तत इति सयुक्। तादृशेन पूष्णा पोषकेण देवेन सह हेऽश्व पृथिव्याः सधस्थात्पुरीष्यमग्‍निमच्छेहि प्राप्तुं गच्छ। खनितुं योग्या कृत्स्नाऽपि मुक्तिका सह तिष्ठति मिलित्वा वर्ततेऽत्रेति संधस्थः प्रदेशविशेषः। तस्मात्प्रदेशादाप्‍तुमित्यन्वयः। अग्‍निरस्वादिति दृष्टान्तः पूर्ववत्। अत्र प्रथमायामृचि प्रथमभागे वीप्सायास्तात्पर्यं दर्शयति—  
“योगेयोगे तवस्तरमित्याह योगेयोगे एवैनं युङ्‍क्ते” (सं. का. ५ प्र. १ अ. २) इति।  
रथवहनं योद्धृवहनं वा यद्यदश्वस्य योग्यं कर्म तत्र सर्वत्रैनमश्वं योजयत्येव लौकिकः। तस्मादत्रापि योगेयोगे इति वीप्सोच्यते।  
द्वितीयभागे वाजशब्दार्थं दर्शयति—  
“वाजेवाजे हवामह इत्याहान्नं वै वाजोऽन्नमेवाव रुन्धे” [सं. का. ५ प्र. १ अ. २] इति।  
तृतीयभाग इन्द्रशब्दताप्तर्यं दर्शयति—  
“सखाय इन्द्रभूतय इत्यहेन्द्रियमेवाव रुन्धे” [सं. का. ५ प्र. १ अ. २] इति।

[[1763]]

अनेन मन्त्रेण साध्यमश्वपुरःसरं गमने विधत्ते—  
‘अग्निदेंवेभ्यो निलायत तं प्रजापतिरन्वविन्दत्प्राजापत्यैऽश्वोश्वेन सं भरत्य नुवित्त्यै’ [सं. का. ५ प्र. १ अ. २] इति।  
केनाप्यपराधेन देवेभ्यो निर्गतमग्निं प्रजापतिरन्विष्य लब्धवान्। अश्‍वश्च प्रजापतिजन्यत्वात्प्राजापत्यः। तस्मादश्‍वेन सहाग्‍निहेतुं मृदं संभरितुं गच्छेत्। तच्च गमनमग्‍नेरनुवेदनाय भवति।  
तत्राश्‍वस्य गर्दभात्पुरतो गमनं विधत्ते—  
‘पापवस्यसं वा एतत्क्रियते यच्छ्रेयसा च पापीयसा च समानं कर्म कुर्वन्ति पापीयान्ह्यश्‍वाद्गर्दभोऽश्‍वं पूर्वं नयन्ति पापवस्यसस्य व्यावृत्त्यै तस्माच्छ्रेयाꣳसं पापी-यान्पश्चदन्वेति’ [सं. का. ५ प्र. १ अ. २] इति।  
श्रेयसोत्तमेन च साधनेन पापीयसा निकृष्टेनापि साधनेन समानं तुल्यमेकं कार्यं कुर्वन्तीति यत्तदेतत्पापवस्यसमेव क्रियते। पापमेव वसु धनं यस्य कर्मण-स्तत्पापवसु, अतिशयेन पापवसु तत्पापवस्यसमत्यन्तं निकृष्टप्रित्यर्थः। गर्दभोऽ–श्‍वात्पापीयानिति प्रसिद्धम्। अत उभयोः समानं मा भूदित्यश्यं पूर्वं पुरतो नयेयुः। तथा सति पापवस्यसं निवारितं भवति। यस्मादेवं तस्माल्लोकेऽपि विद्याधनादिभिः श्रेयान्पुरुषः पुरतो गच्छति, निकृष्टः शिष्यो दरिद्रो वा पश्चादनुगच्छति।  
द्वितीयमन्त्रगतस्या शस्तीरवक्रामन्नित्यस्य तात्पर्यं दर्शयति—  
‘बहुर्वै भवतो भ्‍रोतव्यो भवतीव खलु वा एष योऽग्‍निं चिनुते वज्ऱ्याश्‍वः प्रतूर्वन्नेह्यवक्रामन्नशस्तीरित्याह वज्रेणैव पाप्मानं भ्‍रातृव्यमव क्रामति’ [सं. का. ५ प्र. १ अ. २] इति।  
भवतो भूतिमैश्‍वर्यं प्राप्‍नुवतः पुरुषस्य भ्‍रातृव्यो विघ्नकारी बहुर्भवत्येव। श्रेयांसि बहुविघ्‍नानीति न्यायात्। अतोऽत्र योऽग्‍निं चिनुत एष भवतीव खलु श्रेयः प्राप्‍नोत्येव खलु। अतोऽनेन भ्रातृव्यपरिहारोऽन्वेषणीयः। अश्‍वश्च वज्‍रयुक्तेन्द्रसमानः। अतोऽश्‍वं संबोध्याशस्तीरवक्रामन्नित्युक्त्याऽश्‍वरूपेण वज्‍रेणैव विघ्नकारिणं पाप्मानं भ्रातृव्यं निराकरोति।

[[1764]]

तन्मन्त्रगतस्यैव गाणपत्यादित्यस्य तात्पर्ये दर्शयति—  
‘रुद्रस्य माणपत्यादित्याह रौद्रा वै पशवो रुद्रादेव पशून्निर्याच्याऽऽत्मने कर्म कुरुते’ [सं. का. ५ प्र. १ अ. २] इति।  
पशूनां रौद्रत्वं वरादवगम्यते। ‘ सोऽब्रवीद्वरं वृणा अहमेव पशूना-मधिपतिरसानिति ’ इत्यत्र रुद्रस्य वर आम्‍नातः। तस्मादत्र रुद्रस्य गाणपत्यान्म-योभूरेहीत्युक्त्या पशुस्वामिनो रुद्रादेव तान्पशून्निः॑शेषेण याचित्वा तैः पशुभिस्वार्थं कर्म करोति। तृतीयमन्त्रे सयुजेत्यस्य तात्पर्यं दर्शयति—  
‘पूष्णा सयुजा सहेत्याह पूषा वा अध्वनाꣳ संनेता समष्ट्यै’ [सं. का. ५ प्र. १ अ. २] इति।  
पोषको देव एवोपद्रवपरिहारेण मार्गाणां सम्यङ्‍नेता भवति। अतस्तेन सह समष्ट्यै संगत्यै पूष्णा सयुजेत्युच्यते।  
तस्मिन्नेव मन्त्रे पुरीष्यमिति विशेषणस्याङ्गिरस्वदिति दृष्टान्तस्य च तात्पर्यं दर्शयति—  
‘पुरीषायतनो वा एष यदाग्‍निरङ्गिरसो वा एतमग्रे देवतानाꣳसम-भरन्पृथिव्याः सदस्थादग्‍निं पुरीष्यमङ्गिरस्वदच्छेहीत्याह सायतनमेवैनं देवताभिः सं भरति। [सं. का. ५ प्र. १ अ. २] इति।  
पुरीषस्य पांसोः पूर्वोक्तरीत्या परम्परयाऽग्न्यायतनत्वम्। अतः पुरीष्य-शब्देनाग्‍निं सायतनमेव संपादयति। अङ्गिरसश्च पुरा तमेतमग्‍निं देवतानां पुरतः संपादितवन्तः। अतोऽङ्गिरस्वदित्युक्त्या देवताभिः सहितमेनं संपादितवा-न्भवति।  
अग्निं पुरीष्यमिति। कल्पः—‘ अग्निं पुरीष्यमङ्गिरस्वदच्छेम इति येन द्वेष्येण संगच्छते तमभिमन्त्रयतेऽपश्यन्निर्दिशति ’ इति।  
मृत्खनं प्रति गच्छन्तः पुरुषा मार्गमध्ये यदि केनापि द्वेप्येण संगच्छेरन्। तदानीमिमं मन्त्रं पठेत्। इमो गच्छाम इत्यर्थः। शेषं पूर्ववत्। यदि द्वेष्यं न पश्यति तदाऽपि तं मनसा निर्दिश्य पठेत्।  
अनेन पाठेन द्वेष्यस्यान्‍नं विनाश्यत इत्येतद्दर्शयति—

[[1765]]

‘अग्‍निं पुरीष्यमङ्गिरस्वदच्छेम इत्याह येन संगच्छेते वाजमेवास्य वृङ्क्ते’ (सं. का. ५ प्र. १ अ. २) इति।  
अग्निं पुरीष्यमिति। कल्पः—‘ अग्निं पुरीष्यमङ्गिरस्वद्भरिष्याम इति वल्मीकवपा या सूर्यस्योदेतोस्तामुद्धृत्योपतिष्ठते ’ इति।  
वल्मीकस्य योऽवयव उन्नतत्वेनाभिवृद्धः सेयं वपा, तथाविधासु वपासु मध्ये या वपा सूर्योदयस्याभिमुखा तस्या अग्रं किंचिदुद्‍धृत्यतां वापमनेन मन्त्रेणोपतिष्ठते। भरिष्बामः संपादयिष्यामः। शेषं पूर्ववत्।  
अनेन मन्त्रेण वपोपस्थानं विधत्ते—  
‘प्रजापतये प्रतिप्रोच्याग्निः संभृत्य इत्याहुरियं वै प्रजापतिस्तस्या एतच्छ्रोत्रं यद्वल्मीकोऽग्‍निं पुरीष्प्रमङ्गिरस्वद्भरिष्याम इति। वल्मीकवपामुपतिष्ठते साक्षादेव प्रजापतये प्रतिप्रोच्याग्‍निंꣳ सं भरति’ (सं. का. ५ प्र. १ अ. २) इति।  
प्रजापतेः सकाशादनुज्ञां लब्ध्वाऽयमग्निः संपादनीय इत्येवमभिज्ञा आहुस्त च्चोपपन्नम्। प्रजापतिना पूर्वमग्‍नेर्लब्धत्वात्। तं प्रजापतिरन्वविन्ददिति पूर्वत्रोक्तम्। कथं तर्हि प्रजापतये वक्तव्यमिति चेत्तदुच्यते प्रजापतिना सृष्टत्वादियं पृथिव्येव प्रजापतिः । तस्याश्च वल्मीकवपैव श्रोत्रम्। अत एवाऽऽधानब्राह्मणे समाम्‍नातम्—‘ श्रोत्रꣳ ह्येतत्पृथिव्याः। यद्वल्मीकः। इति। तस्मात्तां वपामनेन मन्त्रेणोपतिष्ठते। तेनोपस्थानेन व्यवधानमन्तरेणैव यजापतये कथयित्वाऽग्‍निं संभरति।  
अग्निं पुरीष्यमिति । कल्पः—‘ अत्वरमाणाः प्रत्यायत्न्यग्‍निं पुरीष्यम-ङ्‍गिरस्वद्भराम इति येन द्वेष्येण संगच्छते तमभिमन्त्रयतेऽपश्यन्‍निर्दिशति ’ इति।  
यद्वद्गमनकाले तद्वदागमनकालेऽपि। तत्र भरिष्याम इति पाठः। अत्र तु भराम इति विशेषः। यद्यप्यागमनस्य नायं कालस्तथाऽपि प्रसङ्‍गाद्‍बुद्दिस्थ-मन्त्रोऽयमाम्‍नातस्तं चोपरिष्टातुत्कर्षेत्।

[[1766]]

गमनकालीनमन्त्रवदस्यापि तात्पर्यं दर्शयति—  
अग्‍निं पुरिष्यमङ्‍गिरस्वद्भाराम इत्याह येन संगच्छते वाजमेवास्य वृङ्‍क्ते ’ (सं. का. ५ प्र. १ अ. २) इति।  
कल्पः ‘ अन्वग्‍निरुषसामग्रमरव्यदिति वल्मीकवपायाः प्रक्रामति ’ इति।  
पाठस्तु—  
अन्वग्निरुषसामिति। अयमग्‍निरुषसामुषःकालानामग्रमुपक्रमम-न्वख्यत्’ अनुक्रमेण प्रकाशितवान्। अयं जातवेदाः प्रथमो मुख्यः  
सन्‍नहान्यप्यन्वख्यत्। किंच सूर्यस्य पुरुत्रा पुरून्बहून्‍रश्मीननुक्रमेणाख्यत। किंच द्यावापृथिवी उभे अप्यनुक्रमेणाऽऽततान सर्वतो व्याप्तवान्।  
अनेन मन्त्रेणोषःकालादीनां क्रमेणाऽऽविर्भावः सिध्यतीत्येतद्दर्शयति-  
“अन्वग्‍निरुषसामग्रमख्यदित्याहानुख्यात्य” (सं. का. ५ प्र. १ अ. २) इति।  
कल्पः—“ आगत्य वाज्यध्वन आक्रम्य वाजिन्पृथिवीमिति द्वाभ्यां मृत्खनमश्वमाक्रमय्य ” इति। तत्र प्रथमायाः पाठस्तु—  
आगत्येति। अयं वाज्यध्वनो मार्गादागत्य प्राप्य सर्वा मृधो मार्गश्र-मादीन्सर्वान्बाधकान्विधूनुते विविधं कम्पयति। विनाशयतीत्यर्थः। यत्र पांसवः सहावतिष्ठन्त तत्स्थानं सघस्थं, महति विस्तीर्णे सघस्थेऽयमश्वश्चक्षुषा दृष्ट्‍वाऽग्‍निमग्‍निहेतुं मृदं निचिकीषते नितरां चेतुं संपादयितुमिच्छति। अथ द्वितीयामाह—  
आक्रम्येति। हे वाजिन्पृथिवीमाक्रम्य पादस्पर्शेन परीक्ष्य त्वं रुचा स्वकीयेन तेजसा मानसज्ञानेनेत्यर्थः। अग्‍निमिच्छाग्‍निहेतुं मृदं निश्चिनु। भूम्या वृत्त्वाय पृथिव्या सह वरणं कृत्वा पृथिवीं पृष्ट्‍वेत्यर्थः। नोऽस्माकं ब्रूहि अयं प्रदेशोऽग्‍निहेतुमृद्योग्य इति कथय। यस्मात्प्रदेशात्तादृशी मृल्लभ्यते तं प्रदेशं वयंखनाम।  
अत्रैतयोर्द्वयोर्मन्त्रयोः पृथगुपयोगं दर्शयति—

[[1767]]

“आगत्य वाज्यध्वन आक्रम्य वाजिन्पृथिवीमित्याहेच्छत्येवैनं पूर्वया विन्दत्युत्तरया” (सं. का. ५ प्र. १ अ. २) इति।  
पूर्वस्यामृचि निचिकीषत इत्यभिधानादिच्छामात्रं तया संपद्यते। उत्तरस्यामृचि नो ब्रूहीत्युक्तत्वात्तया तं प्रदेशं लभते। विधत्ते—  
“द्वाभ्यामा क्रमयति प्रतिष्ठित्या अनुरूपाभ्यां तस्मादनुरूपाः पशवः प्रजायन्ते” (सं. का. ५ प्र. १ अ. २) इति।  
मन्त्रयोर्द्वित्वं हि द्वाभ्यां प्रतिष्ठित्यै संपद्यते। तत्र पूर्वो मन्त्र इच्छाया अनुरूपः। उत्तरमन्त्रो लाभस्यानुरूपः। तच्च पूर्वमुदाहृतम्। यस्मादनुरूपाभ्यां मन्त्राभ्यामाक्रमयति तस्माद्यजमानस्याग्निहोत्राद्यनुष्ठानस्यानुरूपा एव गवाद्याः पशवः प्रजायन्ते।  
कल्पः—“ द्यौस्ते पृष्ठमित्यश्‍वस्य पृष्ठं संमार्ष्टि ” इति । पाठस्तु—  
द्यौस्ते पृष्ठमिति। हेऽश्‍व द्युलोकस्तव पृष्ठं, पृथिवी सधस्थं तवाग्‍निना सहावस्थानप्रदेशः। अन्तरिक्षलोकस्तव मध्यशरीरवर्ती जीवात्मा। समुद्रस्तव जन्मकारणम्। ‘ अप्सुयोनिर्वा अश्‍वः ’ इति श्रुतेः। एवं स्तूयमानस्त्वं चक्षुषा विख्याय, उखायोग्यां मृदं विलोक्य पृतन्यतः संग्रामं कर्तुमिच्छतः शत्रून्‍राक्षसादींस्तस्यां मृदि गूढरूपेणावस्थितानभितिष्ठ पादेनाऽऽक्रप्य विनाशय।  
मन्त्रोक्तं द्युलोकदिसंबन्धमुपपादयति—  
“द्यौस्ते पृष्ठं पृथिवी सघस्थमित्याहैभ्यो वा एतं लोकेभ्यः प्रजापतिः समैरयद्रूपमेवास्यैतन्महिमानं व्याचष्टे” [सं. का. ५ प्र. १ अ. २] इति।  
पुरा कदाचित्प्रजापतिरेतमश्‍वमेतेषु लोकेष्वन्विष्य समानीतवान्। तस्माद्विद्यमानमेव द्युलोकादिसंबन्धरूपं महिमानं मन्त्रो व्याचष्टे। अतो नास्माभिर्वक्तव्यं किंचिदस्ति।  
मृदाक्रमणवेलायामश्‍वपादस्याधस्ताद्‍द्वेष्यविषयध्यानं विधत्ते—  
‘वज्‍री वा एष यदश्‍वो दद्भिरन्यतोदद्भ्यो भूयाल्लोँमभिरुभयादद्‍भ्यो यं द्विष्यात्तमधस्पदं घ्यायोद्वज्‍रेणैवैनꣳ स्तृणुते’ [सं. का. ५ प्र. १ अ. २] इति।

[[1768]]

वज्‍रसमानं दन्तवङ्‍क्तिद्वयमस्यास्तीत्यश्‍वो वज्‍री, तस्मादन्यतोदद्भ्य एकदन्त पङ्‍क्तियुक्तेभ्यो गवादिभ्योऽयमश्‍वो दद्‍भिर्भूयान्दन्तैरधिकः। उभयादद्‍भ्यो दन्तपङ्‍क्तिद्वययुक्तेभ्यश्च गर्दभादिभ्योऽयमश्‍वो लोमभिः केसरैः पुच्छगतैश्च भूयान्। अतस्तादृशस्याश्‍वस्याधस्पदं पादस्याधस्ताद्‍द्वेष्ये घ्याते सति, अश्‍वखुररूपेण वज्‍रेणैवैनं द्वेष्यं हिनस्ति।  
कल्पः ‘ उत्क्रामोदक्रमीदिति द्वाभ्यां मृत्खनादुदञ्चमश्‍वमुखत्क्रमय्य ’ इति।  
मृद्यस्मिन्प्रदेशे खन्यते स प्रदेशो मृत्खनः। तस्मादश्‍वमुदङ्‍मुखत्वेन निर्गमयेत्।  
तत्र प्रथमामृचमाह—  
उत्क्रामेति। हे वाजिन्द्रविणोदा धनप्रदस्त्वं यजमानस्य महते सौभगाय सौभाग्याभिवृद्ध्यर्थमस्मादास्थानात्खननप्रदेशादुत्क्रामोद्गतो भव। वयं पृथिब्याः सुमतावनुग्रहचित्ते स्याम तिष्ठेम। कीदृशा वयम्। अस्या उपस्थे पृथिव्या उपरि अग्निमग्निहेतुं मृदं खनिष्यन्तः खनितुमुद्युक्ताः अथ द्वितीयामाह—  
उदक्रमीदिति। द्रविणोदा यामद्वारेण धनप्रदो वाजी तथैवान्‍नप्रद इयर्तीत्यर्वा गमनकुशल इत्यर्थः। तादृशोऽयमश्‍वः स्थानादस्मादुदक्रमीत्। स उत्कान्तोऽश्‍वः सुकृतमाक्रमणेन विरुद्धान्‍राक्षसादीनपहत्य सुष्ठु कृतं पृथिव्याः संवन्धिनं लोकं खननप्रदेशमकः कृतवान्। ततः प्रदेशादग्निमग्नियोग्यां भूमिं मृदं खनेम कीदृशमग्‍निं सुप्रतीकं सुमुखम्। ये खनितारो वर्य ते कीद्दशाः, सुवरधिरुहाणाः स्वर्गेऽधिरोहणकामाः। कीदृशे स्वर्गे, उत्तमे सुखयुक्ते नाके कं सुखमकं दुःखं तद्रहिते। तदिदं मन्त्रद्वयं विनियुङ्‍क्ते—  
“उत्क्रामोदक्रमीदिति द्वाभ्यामुत्क्रमयति प्रतिष्ठित्या अनुरूपाभ्यां तस्मादनुरूपाः पशवः प्र जायन्ते” [सं. का. ५ प्र. १ अ. ३] इति।  
मन्त्रयोरादावुत्क्रमणाभिधानादनुष्ठेयार्थं प्रत्यनुरूपत्वम्।  
कल्पः—“अपो देवीरुप सृजेत्यश्‍वस्य पदेऽप उपसृज्य” इति। पाठस्तु–  
अपो देवीरिति। देवीर्दवनशीला अप उपसृज्य। अस्मिन्खननप्रदेशेऽ-हमुपसृजामि। कीदृशीरपः। मधुमतीर्मधुराः। किमर्थम्। अयक्ष्माय प्रजाभ्यः

[[1769]]

प्रजानामारोग्याय। तासां प्रक्षिप्तानामपां स्थानादस्मात्प्रदेशात्सुपिप्पलाः शोभन फला ओषधय उज्‍जिहतामुत्पद्यान्ताम्। अनेन मन्त्रेणोदकसेचनं विधत्ते—  
“अप उप सृजति यत्र वा आप उपगच्छन्ति तदोषधयः प्रति तिष्ठन्त्योषधीः प्रतीतिष्ठन्तीः पशवोऽनु प्रति तिष्ठन्ति पशून्यज्ञो यज्ञं यजमानो यजमानं प्रजास्तस्मादप उप सृजति प्रतिष्ठित्यै” [सं. का. ५ प्र. १ अ. ३] इति।  
अपामोषधीनां पशूनां यज्ञस्य यजमानस्य प्रजानां चोत्तरोत्तरप्रतिष्ठा पूर्वपूर्वाधीनेति प्रसिद्धम्। तस्मात्सर्वप्रतिष्ठार्थमप उपसृजेत्।  
कल्पः—“ पदे हिरण्यं निधाय जिघर्म्यग्निमा त्वा जिघर्मीति मनस्वतीभ्यामे कामाहुतिं हिरण्ये हुत्वा ” इति। तत्र प्रथमामृचमाह—  
जिघर्म्यग्निमिति। अहमग्निं मनसा घ्यायन्घृतेन जिघार्मि क्षारयामि दीपयामि वा। कीदृशमग्‍निम्। विश्‍वा भुवनाति प्रतिक्ष्यन्तं सर्वषु लोकेषु प्रत्येक निवसन्तम्। तिरश्चा पृथुं तिर्यक्प्रमाणेन विस्तृतं, वयसा बृहन्तं वयउपलक्षितेन कालेन प्रौढम्। पृथुंमित्यनेन बहुदेशव्याप्तिः, वयसेत्यनेन च बहुकालव्याप्तिरुक्ता। किंच, यदन्नं व्यचिष्ठमतिशयेन विविधमञ्चनं गमनं पूजनं वा यस्य तद्व्याचिष्ठं भक्ष्यभोज्यादिरूपेण बहुविधं स्वादुत्वेन पूज्यं चेत्यर्थः। तादृशमन्नं रभसं शीघ्रमेव विदानं लभमानम्। अथ द्वितीयामाह—  
आ त्वा जिघर्मीति। हेऽग्ने त्वामाजिघर्मि वचसा मन्त्रेणानेन घृतेन सर्वतः क्षारयामि। अरक्षसा मनसा क्रौर्यरहितेन चित्तेन तद्‍घृतं जुषस्व। अप-मग्निमर्यश्रीर्मर्यैराश्रयणीयः। स्पृहयद्वर्णो यजमानैः स्पृहणीयरूपः। नाभिमृशे-ऽभिमर्शनं कर्तुं न शक्यः। तनुवा जर्हृषाणो घृतपानपुष्टेन शरीरेणात्यन्तं हृष्टः। ईदृशमग्निं त्वामाजिघर्मीति योजना। आभ्यां मन्त्राभ्यां हिरण्ये होमं विधत्ते—  
“यदध्वर्युरनग्नावाहुतिं जुहुयादन्धोऽध्वर्युः स्याद्रक्षाꣳसि यज्ञꣳहन्युर्हिर-ण्यमुपास्य जुहोत्यग्निवत्येव जुहोति नान्धोऽध्वर्युर्भवति न यज्ञꣳ रक्षाꣳ सि घ्‍नन्ति” [सं. का. ५ प्र. १ अ. ३] इति।  
अग्निरहितभूप्रदेशे होमेनाध्वर्युरन्धो भवति। होमाधिकरणस्याग्नेर-दर्शनात्।

[[1770]]

एतदेव च्छिद्रमुपलभ्य रक्षांसि यज्ञं विनाशयेयुः। अत एतद्दोषपरिहाराय भूमौ हिरण्यं निधाय तस्मिञ्‍जुहुयात्। तथा सति हिरण्यस्याग्‍निसदृशत्वादयं प्रदेशोऽ–ग्‍निमानेव भवतीति नोक्तदोषद्वयम्।  
प्रथममन्त्रस्य प्रथमपादे मनःशब्दस्योपयोगं दर्शयति—  
“जिघर्म्यग्निं मनसा घृतेनेत्याह मनसा हि पुरुषो यज्ञमाभिगच्छति” (सं. का. ५ प्र. १ अ. ३) इति।  
मनसा यज्ञाभिगमनं नाम यज्ञं करिष्य इत्येवंरूपः संकल्पः।  
द्वितीयपादस्य तात्पर्यं दर्शयति—  
“प्रतिक्ष्यन्तं भुवनानि विश्वेत्याह सर्वꣳह्येष प्रत्यङ्‍क्षेति” (सं. का. ५ प्र. १ अ. ३) इति।  
एषोऽग्निः सर्वं यजमानमुद्दिश्य प्रत्यङभिमुखः क्षेति निवसति।  
तृतीयपादे पृथुं बृहन्तमित्यनयोस्वात्पर्यं दर्शयति—  
“पृथुं तिरश्चा वयसा बृहन्तामित्याहाल्पो ह्येष जातो महान्भवति” (सं. का. ५ प्र. १ अ. ३) इति।  
एषोऽग्‍निर्जातमात्रेणाल्पः पश्चादाहुतिभिर्वर्धमानो देशव्याप्त्या कालव्याप्त्या च महान्भवति।  
चतुर्थपादे व्यचिष्ठमिति पदेन सूचितं पूजार्थत्वलक्षणं स्वादुत्वं दर्शयति—  
“व्यचिष्ठमन्नꣳ रभसं विदानमित्याहान्नमेवास्मै स्वदयति” (सं. का. ५ प्र. १ अ. ३) इति। वेदनं प्रशंसति—  
सर्वमस्मै स्वदते य एवं वेद ” (सं. का. ५ प्र. १ अ. ३ ) इति।  
द्वितीयमन्त्रस्य प्रथमपादे वचसेतिपदस्याभिप्रायं दर्शयति—  
“आ त्वा जिघर्मि वचसा घृतेनेत्याह तस्माद्यत्पुरुषो मनसाऽभिगच्छति तद्वाचा वदति” (सं. का. ५ प्र. १ अ. ३) इति।  
यस्मात्प्रथममन्त्रे मनसेत्युक्त्वा द्वितीयमन्त्रे वचसेत्युक्तं तस्माल्लोकेऽपि पुरुषो यत्कार्यं मनसा चिन्तयति तत्पश्चाद्वाचा वदति।

[[1771]]

द्वितीयपादे रक्षोनिषेधवाचिशब्दस्य तात्पर्यमाह—  
“अरक्षसेत्याह रक्षसामपहत्यै” [सं. का. ५ प्र. १ अ. ३] इति।  
तृतीयपादे मनुष्यैराश्रयणीयत्वेन वर्णस्य स्पृहणीयत्वेन चाग्‍नौ पूज्यत्वं संपाद्यत इति दर्शयति—  
मर्यश्रीः स्पृहयद्वर्णो अग्निरित्याहापचितिमेवास्मिन्दधाति ” (सं. का. ५ प्र. १ अ. ३ ) इति। वेदनं प्रशंसति  
“अपचितिमान्भवति य एवं वेद” [सं. का. ५ प्र. १ अ. ३] इति।  
मन्त्रयोरुभयोर्मनः शब्दोपेतत्वे प्रशंसति—  
“मनसा त्वै तामाप्तुमर्हति यामध्वर्युरनग्नावाहुतिं जुहोति मनस्वतीभ्यां जुहोत्याहुत्योराप्त्यै” (सं. का. ५ प्र. १ अ. ३) इति।  
अनग्नौ हूयमानाऽऽहुतिर्मनसैव प्राप्तुमर्हति। अग्नौ हुतेत्येवं मनसा संकल्पयितुं शक्यवात्। तस्मादाहुत्योः प्राप्तये मनःशब्दयुक्ताभ्यामृग्भ्यां जुहुयात्। मन्त्रद्वित्वं प्रशंसति—  
“द्वाभ्यां प्रतिष्ठित्यै” [सं. का. ५ प्र. १ अ. ३] इति।  
कल्पः—“ अपादाय हिरण्यं परि वाजपतिः कविरिति तिसृभिरभ्रिया मृत्खनं परिलिखति बाह्यां वर्षीयसीम् ” इति। तत्र प्रथमामाह—  
परि वाजपतिरिति। अयमग्निर्हव्यानि परितोऽक्रमीत्स्वीकृतवान्। कीदृशोऽग्निः, वाजपतिरन्नस्य पालयिता। किं कुर्वन्, दाशुषे हविर्दत्तवते यजमानाय रत्‍नानि दधद्रमणीयानि धनानि संपादयन्। अथ द्वितीयामाह—  
परि त्वाऽग्न इति। सहसि बले भवः सहस्यः । “सहसस्पुत्रो अद्भुतः” इति श्रुत्यन्तरात्। तादृशबलवन्हेऽग्‍ने वयं त्वां परिघीमाही परितः स्वी कुर्मः। कीदृशं त्वां, पुरमसकृदपेक्षितफलानां पूरयितारं, विप्रं ब्राह्मणजात्यभिमानिनं देवं, घृषद्वर्णं घृषन्वैरिणां घर्षयिता वर्णः स्वरूपविशेषो यस्यासौ घृषद्वर्णस्तं,

[[1772]]

दिवेदिवे प्रतिदिने भङ्‍गुरावतो भेत्तारं भञ्जनीयं पापं भङ्‍गुरं तदस्यास्तीति भङ्‍गुरावन्विघातको रक्षसादिस्तस्य विनशयितारम्। अथ तृतीयामाह--  
त्वमग्‍ने द्युभिरिति। हेऽग्‍ने त्वं द्युभिः स्वर्गैर्निमित्तभूतैस्तव तत्र यागशालासु जायसे। किंच, त्वमाशुशुक्षणिरार्द्रां भूमिं शीघ्रमेव शोषयिता जायसे। त्वमद्भ्यो वर्षधाराभ्योऽशनिरूपेण जायसे। त्वमश्मनस्परि पाषाणस्यो पाषाणान्तरसंघट्टनेन जायसे। त्वं वनेभ्यो दावाग्‍निरूपेण जायसे। ओषधिकार्येभ्यो भेषजेभ्यस्त्वं जायसे। यद्वा वंशद्वयसंघर्षणादिभ्यो जायसे। नृणां नृपते सर्वेषामपि मनुष्याणां पालक त्वं गृहेगृहे शुचिःशद्धिहेतुः सञ्जायसे। ‘पुर्नदाहेन मृन्मयम्’ इत्यादिस्मृतेः । एतैर्मन्त्रैः साध्यं परिलेखनं विधत्ते—  
“यज्ञमुखेयज्ञमुखे बै क्रियमाणे यज्ञꣳ रक्षाꣳ सि जिघाꣳ सन्त्येतर्हि खलु वा एतद्यज्ञमुखं यर्ह्येनदाहुतिरश्नुते परि लिखति रक्षासामपहत्यै ” [सं. का. ५ प्र. १ अ. ३ ] इति।  
यज्ञस्य मुखं प्रारभ्भो यज्ञमुखं, यदा यदा यज्ञः प्रारभ्यते तदा तदा रक्षांस्यागत्य यज्ञं हन्तुमिच्छन्ति। एवं च सत्यत्राप्यश्वपदाङ्कितमेतत्स्थानमाहुति-र्यदा प्राप्‍नेति तदानीमेतदेवाश्वपदस्थानं यज्ञप्रारम्भरूपं भवति। अतोऽत्र प्राप्तानां रक्षसामपहत्यै परिलेखनं कुर्यात्। तत्र मन्त्रत्रयं विनियुङ्क्ते—  
“तिसृभिः परि लिखति त्रिवृद्वा अग्‍निर्यावानेवाग्‍निस्तस्माद्रक्षाꣳ स्यप हन्ति” [सं. का. ५ प्र. १ अ. ३] इति।  
आहवनीयगार्हपत्यदक्षिणाग्‍निरूपेणाग्‍निस्त्रिगुणत्वम्। सर्वस्मादप्ये-तस्मादग्‍ने रक्षसामपघातो मन्त्रत्रित्वेन संपद्यते।  
षरिवाजपतिरित्येतां विशेषाकारेण विधत्ते—  
“गायत्रिया परि लिखति तेजो वै गायत्री तेजसैवैनं परि गृह्‍णाति” (सं. का. ५ प्र. १ अ. ३) इति।  
पादत्रयोपेतत्वादियं गायत्री। तस्याश्चाग्निना सह प्रजापतिमुखादुत्पन्‍न- त्वात्तेजस्त्वम्। एनमाग्निपदेशम्। त्वमग्ने द्युभिरित्येतां विधत्ते—

[[1773]]

“त्रिष्टुभा परिलिखतीन्द्रियं वै त्रिष्टुगिन्द्रियेणैवैनं परि गृह्णाति” [सं. का. ५ प्र. १ अ. १] इति। परि त्वाऽग्न इत्येतां विधत्ते—  
“अनुष्टुभा परि लिखत्यनुष्टप्सर्वाणि छन्दाꣳसि परिभूः पर्याप्त्यै” (सं. का. ५ प्र. १ अ. ३) इति।  
वाग्रूपेयमनुष्टुत्सर्वाणि च्छन्दांसि परितो भवति व्याप्‍नोतीति परिभूः। अतः सेयं पर्याप्त्यै संपद्यते।  
अस्या अनुष्टुभः पाठप्राप्तं मन्त्रद्वयमध्यवर्तित्वं प्रशंसति—  
“मध्यतोऽनुष्टुभा वाग्वा अनुष्टुप्तस्मान्मध्यतो वाचा वदामः” (सं. का. ५ प्र. १ अ. ३) इति।  
अनुष्टुभा परिलिखतीति शेषः। यस्माद्वाग्रूपाऽनुष्टुब्मध्यतः पठिता तस्माद्वयमपि मुखमध्यवर्तिजिह्वासाध्यया वाचा संभाषणं कुर्मः।  
गायत्रीत्रिष्टुभोः पाठप्राप्तमाद्यन्तरूपत्वं प्रशंसति—  
“गायत्रिया प्रथमया परि लिखत्यथानुष्टुभाऽथ त्रिष्टुभा तेजौ वै गायत्री प्रज्ञोऽनुष्टुगिन्द्रियं त्रिष्टुप्तेजसा चैवेन्द्रियेण चोभयतो यज्ञं परि गृह्‍णाति” (सं. का. ५ प्र. १ अ. ३) इति।  
पूर्व प्रशस्ताऽपि मध्यवर्तिन्यनुष्टुप्पुनरपि पार्श्वस्थाभ्यां सह प्रशस्यते। यज्ञनिष्पादकवाग्रूपत्वादनुष्टुभो यज्ञत्वम्। तस्मादुभयतो गायत्रीत्रिष्टुभोः पाठेन मध्यवर्तिनं यज्ञमेव तेजसा चैवेन्द्रियेण चोभयतः परिगृहतिवान्भवति।  
अत्र विनियोगसंग्रहः—  
इमां रज्‍जुं समादाय प्रतू तुरगबन्धनम्।  
युञ्‍जा गर्दभमाबन्ध्य योगे यान्ति त्रिभिर्मृदम्।।  
इमोन्तादग्निमित्यादेर्गमने द्वेष्यमन्त्रणम्।  
ष्यामोन्तेन वपा जप्या रामोन्ताद्‍द्वेष्यमन्त्रणम्।।  
अन्वग्नि गच्छेदागत्य द्वाभ्यामाक्रमयेद्भुवम्।  
द्यौस्तेऽश्वपृष्ठं संमार्ष्टि ह्युत्क्रा द्वाभ्यी तदुत्क्रमः।।

[[1774]]

अपः पदेऽपो निनयेज्‍जिघद्वाभ्यां जुहोति हिः।  
परित्रिभिः परिलिखेदेकविंशतिरिरिताः।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे प्रथमप्रपाठके  
द्वितीयोऽनुवाकः ।। २ ।।

### ०३ 
[अथ चतुर्थाष्टके प्रथमप्रपाठके तृतीयोऽनुवाकः]।  
दे॒वस्य॑ त्वा सवि॒तुः प्र॑स॒वे॑ऽश्विनो॑र्बा॒हुभ्यां॑  
पू॒ष्णो हस्ताभ्यां पृथि॒व्याः स॒धस्थे॒ऽग्निं पु॑री-  
ष्य॑माङ्गिर॒स्वत्ख॑नामि। ज्योति॑ष्मन्तं त्वाऽग्‍ने  
सु॒प्रती॑क॒मज॑स्रेण भा॒नुना॒ दीद्या॑नम्। शि॒वं  
प्र॒जाभ्योऽहिंꣳ॑सन्तं पृथि॒व्याः स॒धस्थे॒ऽग्निं  
पु॒री॑ष्य॑मङ्गिर॒स्वत्ख॑नामि। अ॒पां पृ॒ष्ठम॑सि  
स॒प्रथा॑ उ॒र्व॑ग्‍निं भ॑रि॒ष्यदप॑रावपिष्ठम् । वर्ध॑-  
मानं म॒ह आ च॒ पुष्क॑रं दि॒वो मात्र॑या वरि॒णा  
प्र॑थस्व। शर्म॑ च स्थः (१) वर्म॑ च स्थो॒  
अच्छि॑द्रे बहु॒ले उ॒भे। व्यच॑स्वती॒ सं व॑साथां  
भ॒र्तम॒ग्‍निं पु॑री॒ष्य॑म्। सं व॑साथाꣳ सुव॒र्विदा॑  
स॒मीची॒ उर॑सा॒ त्मना॑। अ॒ग्‍निम॒न्तर्भ॑रि॒ष्यन्ती॒  
ज्योति॑ष्मन्त॒मज॑स्र॒मित्। पु॒री॒ष्यो॑ऽसि वि॒श्व-  
भ॑राः। अथ॑र्वा त्वा प्रथ॒मो निर॑मन्थदग्‍ने।  
त्वाम॑ग्‍ने॒ पुष्क॑रा॒दघ्यथ॑र्वा॒ निर॑मन्थत। मू॒र्घ्‍नो

[[1775]]

विश्व॑स्य वा॒घतः॑। तमु॑ त्वा द॒घ्यङ्‍ङृषिः॑ पु॒त्र  
ई॑धे [२] अथ॑र्व॑णः वृ॒त्र॒हणं॑ पुरंद॒रम्। तमु॑ त्वा  
पा॒थ्यो वृषा॒ समी॑धे दस्यु॒हन्त॑मम्। ध॒नं॒ज॒यꣳ  
रणेर॑णे। सीद॑ होतः॒ स्व उ॑ लो॒के चि॑कि॒त्वा-  
न्त्सा॒दया॑ य॒ज्ञꣳ सु॑कृ॒तस्य॒ योनौ॑। दे॒वा॒वीर्दे॒वा-  
न्ह॒विषा॑ यजा॒स्यग्‍ने॑ बृ॒हद्यज॑माने॒ वयो॑ धाः।नि  
होता॑ होतृ॒षद॑ने॒ विदा॑नस्त्वे॒षो दी॑दि॒वाꣳ अ॑स-  
दत्सु॒ दक्षः॑। अद॑ब्धव्रतप्रमति॒र्वसि॑ष्ठः सहस्रंभ॒रः  
शुचि॑जिह्वो अ॒ग्‍निः। सꣳ सी॑दस्व म॒हाꣳ अ॑सि॒  
शोच॑स्व [३] दे॒व॒वीत॑मः। वि धू॒मम॑ग्‍ने अरु॒षं  
मि॑येघ्य सृ॒ज प्र॑शस्त दर्श॒तम्। जनि॑ष्वा॒ हि  
जेन्यो॒ अग्रे॒ अह्नाꣳ हि॒तो हितेष्व॑रु॒षो वने॑षु।  
दमे॑ दमे स॒प्त रत्‍ना॒ दधा॑नो॒ऽग्निर्होता॒नि ष॑सादा॒  
यजी॑यान् (४ )  
(स्थ॒ ई॒धे॒ शोच॑स्व स॒प्तविꣳ॑शतिश्च)।

इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमप्रपाठके तृतीयोऽनुवाकः ।। ३ ।।

[अथ चतुर्थकाण्डे प्रथमप्रपाठके तृतीयोऽनुवाकः]।

***द्वितीये मृदाक्रमणमुक्तम्। अथ तृतीये खननमभिधीयते।  
कल्पः-‘ देवस्य त्वा सवितुः प्रसव इति द्वाभ्यां खनति ” इति।  
प्रथममन्त्रपाठस्तु  
देवस्य त्वेति। स्पष्टोऽर्थः । द्वितीयमन्त्रपाठस्तु—  
ज्योतिष्मन्तमिति। हेऽग्ने पृथिव्याः सघस्थ उपरिप्रदेशे पुरीष्यं पांसुयोग्यमाग्निं त्वामङ्गिरस इवाहं खनामि। कीदृशं त्वां ज्योतिष्मन्तं ज्वालायुक्तं, सुप्र-

[[1776]]

तीकं सुमुखम्, अजस्रेण भानुना दीद्यानं निरन्तरं वर्तमानेन रश्मिना प्रकाशमानं प्रजाम्यः प्रजोपकारार्थं शिवं शान्तमत एवाहिंसन्तं हिंसामकुर्वन्तम्।  
एतन्मन्त्रद्वयसाध्यं स्वननं विधत्ते—  
‘देवस्य त्वा सवितुः प्रसव इति खनति प्रसूत्या अथो धूममेवैतेन जनयति ज्योतिष्मन्तं त्वाऽग्ने सुप्रतीकमित्याह ज्योतिरेवैतेन जनयति’ (सं. का. ५ प्र. १ अ. ४) इति।  
प्रथममन्त्रे सवितुः प्रसव इत्युच्चारणं प्रेरणाय संपद्यते। किंचैतेन मन्त्रेण धूममेवोत्पादयति न तु ज्वालां, तस्माद्‍‍द्वितीयमन्त्रादौ ज्योतिष्मन्तमित्येतेन शब्देन ज्योतिर्जनयत्येव।  
तस्य मन्त्रस्य द्वितीयार्धे शिवशब्दतात्पर्यं दर्शयति—  
‘सोऽग्निजातः प्रजाः शुचाऽपर्यंत्तं देवा अर्धर्चेनाशमयञ्छिवं प्रजाभ्योऽहिꣳ सन्तमित्याह प्रजाभ्य एवैनꣳ शमयति’ [सं. का. ५ प्र. १ अ. ४] इति।  
ज्वालासहित उत्पन्नमात्रेणैव प्रजाः सर्वाः संतापेनायोजयत्तं तादृशमाग्निं शिवमित्याद्यर्धर्चेन देवाः शान्तमकुर्वन्। तस्मादस्यार्धर्चस्य पाठेन प्रजोपकारायैवैनं शान्तं करोति। मन्त्रद्वित्वं प्रशंसति—  
‘द्वाभ्यां खनति प्रतिष्ठित्यै’ [सं. का. ५ प्र. १ अ. ४] इति।  
कल्पः—‘ अपां पृष्ठमसीति पुष्करपर्णमाहृत्यैव विवेष्ट्य ’ इति।  
मृदं प्रक्षेप्तुं पुटिकां कृत्वेत्यर्थः। पाठस्तु—  
अपां पृष्ठमिति। हे पुष्करपर्ण त्वमपां पृष्ठमसि पृष्ठवदुपरिभागे वर्तमानमसि। कीदृशं त्वम्। सप्रथाः सविस्तारमत एवोर्वग्निं भरिष्यदग्नि-साधनमृदं बहुलं यथा भवति तथा भरितुं समर्थम। अपरावपिष्ठं परावपो विनाशः अतिशयेन तद्रहितम्। वर्धमानमप्संबन्धाद्दिने दिने वृद्धियुक्तं, महो निर्लेपत्वाद्युक्त्या पूजनीयं, पुष्करमग्निनिष्पादनद्वारा पुष्टिकरं, तादृशं त्वं मात्रया परिमाणेन दिवो वरिणाऽऽकाशादप्याधिक्येनाऽऽसमन्तात्प्रथस्व विस्तृतो भव।  
तमेतं मन्त्रं विनियुङ्क्ते—

[[1777]]

“अपां पृष्ठमसीति पुष्करपर्णमा हरत्यपां वा एतत्पृष्टं यत्पुष्करपर्णꣳ रूपेणैवनदा हरति” (सं. का. ५ प्र. १ अ. ४) इति।  
अपामुपरिवर्तमानत्वस्य विद्यमानस्यैवार्थस्याभिधायित्वादनुरूपेणैव मन्त्रेणैनत्पुष्करपर्णमाहरति।  
कल्पः—“ शर्म च स्थो वर्म च स्थ इति द्वाभ्यामुत्तरेण मृत्खनं कृष्णाजिनं प्राचीनग्रीवमुत्तरलोमाऽऽस्तृणात्युपरिष्टात्पुष्करपर्णमुत्तानम् ” इति।  
प्रथममन्त्रपाठस्तु—  
शर्म च स्थ इति। हे कृष्णाजिनपुष्करपर्णे उभे युवां शर्म च स्थः सुखकारिणी अपि भवथः। तथा वर्म च स्थः कवचवद्रक्षके अपि भवथः। कीदृशे, अच्छिद्रे छिद्ररहिते बहुले विस्तीर्णे व्यचस्वती आच्छादनप्रकारवती पुटिकादिसदृशे इत्यर्थः। तथाविधे युवां संवसाथां सम्यङ्‍मृदमाच्छादयतम्। ततः पुरिष्यमग्निं भर्तं धारयतम्। द्वितीयमन्त्रपाठस्तु—  
सं वसाथामिति। हे कृष्णाजिनपुष्करपर्णे युवां त्मना स्वयमेव परनिरपेक्षे सती उरसोरःसदृशेन भवतीयस्वरूपेण संवसाथां सम्यगाच्छ-वयतम्। कीदृशे, युवां, सुवर्विदा स्वर्गविदे स्वर्गलाभसाधने इत्यर्थः। समीची मृद्धन्धनायानुकूले अजस्रमिन्‍निरन्तरमेव ज्योतिष्मन्तमग्निमन्तः स्वोदरे भरिष्यन्ती धारयिष्यन्ती। अनेन मन्त्रद्वयेन साध्यं पुष्करपर्णस्य प्रसारणमुत्तरत्र विधातुमादौ पुष्करपर्णे मृदः संभरणं विधत्ते—  
“पुष्कस्पर्णेन सं भरति योनिर्वाऽग्नेः पुष्करपर्णꣳ सयोनिमेवाग्निꣳ सं भरति” [सं. का. ५ प्र. १ अ. ४] इति।  
पुष्करपर्णस्याग्‍निस्थानत्वमारुणकेतुकचयने समाम्‍नातम् – “जानुद-घ्‍नीमुत्तर वेदीं खात्वा। अपां पूरयित्वा गुल्फदघ्‍नम्। पुष्करपर्णैः पुष्करदण्डैः पुष्करैश्च सꣳस्तीर्य। तस्मिन्विहायसे। अग्निं प्रणीयोपसमाधाय” इति। अतः पुष्करपर्णस्याग्‍नियोनित्वात्सयोगनिमेवाग्‍निं संभृतवान्भवति।  
२२३

[[1778]]

पुष्करपर्णवत्तेनैव मन्त्रद्वयेन कृष्णाजिनस्याऽऽस्तरणं विधातुमादौ कृष्णाजिने मृदः स्थापनं विधत्ते--  
‘कृष्णाजिनेन सं भरति यज्ञो वै कृष्णाजिनं यज्ञेनैव यज्ञꣳ सं भरति’ (सं. का. ५ प्र. १ अ. ४) इति।  
कृष्णजिनस्य यज्ञरूपत्वं दर्शपूर्णमासप्रकरणेऽवगम्यते—‘ यज्ञो देवेभ्यो निलायत। कृष्णो रूपं कृत्वा। यत्कृष्णाजिने हविरध्यवहन्ति। यज्ञादेव तद्यज्ञं प्रयुङ्‍क्ते’ इति। तद्वदत्रापि कृष्णाजिनरूपेण यज्ञेनैवाग्‍निरूपं यज्ञं संभरति।  
चर्मान्तरपरित्यागेन कृष्णाजीनस्वीकारे कारणं दर्शयति—  
‘यद्‍ग्राम्याणां पशूनां चर्मणा संभरेद्ग्राम्यान्पशूञ्छुचाऽर्पयेत्कृष्णा-जिनेन सं भरत्यारण्यानेव पशूञ्छुचाऽर्पयति तस्मात्समावत्पशूनां प्रजायमानानामारण्याः पशवः कनीयाꣳसः सुचा ह्यर्ताः’ (सं. का. ५ प्र. १ अ. ४) इति।  
ग्राम्यपशूनां गवादीनां चर्मण्यग्‍निसंभरणे गवादयः संतापेन संयोजिता भवन्ति। कृष्णाजिनेन संभरणे त्वारण्या एवं पशवः संतापेन योज्यन्ते । यस्मादेवं तस्माल्लोकेऽपि चतुष्पात्त्वाद्याकारसाम्येन प्रजायमानानां पशूनां मध्ये ग्राम्यः श्रेष्ठा आरण्या एव कनिष्ठाः । यस्मात्ते शुचर्ता शुचं प्राप्तास्तस्मात्तेषां कनिष्ठत्वं युक्तम्। नहि ग्राम्यगवादय इव शालाप्रवेशनभक्ष्य प्रदानादिभिरारण्या पोष्यन्ते सेयं तेषां शोकप्राप्तिः।  
तस्य कृष्णाजिनस्य लोम्‍नामुपरि संभरणं विधत्ते—  
‘लोमतः सं भरत्यतो ह्यस्य मेध्यम’ [सं. का. ५ प्र. १ अ. ४] इति।  
यस्मादस्य कृष्णाजिनस्थात इदं लोमयुक्तं स्थानं मध्यं तस्मात्तत्र संभरेत्।  
इदानीमुक्तसंभरणसिद्धये पूर्वोक्तमन्त्रद्वयसाध्यमुभयास्तरणं विधत्ते—  
‘कृष्णाजिनं च पुष्करपर्णं च सꣳस्तृणातीयं वै कृष्णाजिनमसौ पुष्कर-पर्णमाभ्यामेवैनमुभयतः परि गृह्णाति’ (सं. का. ५ प्र. १ अ. ४) इति।

[[1779]]

कृष्णाजिनपुष्करपर्णयोरधरोत्तरभावेन लोकद्वयरूपत्वम्।  
कल्पः—‘ पुरीष्योऽसि विश्वभरा इति मृत्खनमभिमन्त्र्य ’ इति। पाठस्तु—  
पुरीष्योऽसीति। हे खननप्रदेश त्वं पुरीप्योऽसि पुरीषस्य बहुलस्य पांसोर्योग्योऽसि। अत एव विश्वभरा असि। विश्वं कृत्स्‍नमुखारूपं विभर्ती विश्वभराः । हेऽग्‍नेऽथर्वाख्य ऋषिः प्रथम इतरेभ्यः पूर्वभावी संस्त्वां मिरमन्थन्निःशेषेण मथितवान्।  
अत्राथर्वणः प्रथमनिर्मथनं नाम प्रथमदर्शनमित्यभिप्रायं दर्शयति—  
‘अग्निर्देवेभ्यो निलायत तमथर्वाऽन्वपश्यदथर्वा त्वा प्रथमो निरमन्थदग्‍न इत्याह य एवैनमन्वपश्यत्तेनैवैनꣳ सं भरति’ (सं. का. ५ प्र. १ अ. ४) इति।  
अन्वपश्यदन्विष्य दृष्टवान्  
कल्पः—‘ त्वामग्‍ने पुष्करादधीति कृष्णाजिने पुष्करपर्णे च संभरति चतसृभिस्तिसृभिर्वा गायत्रीमिर्ब्राह्मणस्य त्रिष्टुग्मी राजन्यस्य ’ इति।  
यद्यप्यत्र त्वामग्न इत्यादिकास्तिस्र एव गायत्र्यः समाम्‍नाता तथाऽपि चतुष्ट्‍वपक्षे पुरीष्योऽसि विश्वभरा इत्यनेन पूर्वोक्तेन मन्त्रेण सह संख्या पूरणीया। पुरीष्योऽसीत्ययं मन्त्रः पूर्वं व्याख्यातः। द्वितीयमन्त्रपाठस्तु—  
त्वामग्न इति। हेऽग्‍नेऽथर्वाख्य ऋषिः पुष्करादधि पद्मपत्रस्योपरि त्वां निरमन्थत निःशेषेण मथितवान्। अत एव पञ्चमकाण्डे ब्राह्मणमाम्‍नातम्—‘पुष्करपर्णे ह्येनमुपश्रितमविन्दत्’ इति। कीदृशात्पुष्करात्। मूर्ध्‍न उत्तमाङ्गव-त्प्रशस्ताद्विश्वस्य वाधतः सर्वस्य जगतो वाहकात्। इदं हि पुष्करपर्णमग्‍नि-मन्थनयज्ञनिष्पादनादिद्वारा सर्वं जगन्निर्वहति। तृतीयमन्त्रपाठस्तु—  
तमु त्वा दघ्यङ्‍‍ङिति। हेऽग्‍नेऽथर्वणः पुत्रो दध्यङ्‍नामक ऋषिस्तमु त्वेधे तमेव त्वां प्रज्वलितवान्। कीदृशं त्वाम्। वृत्रहणं वैरिनाशनं पुरंदरं रुद्ररूपेणासुरसंबन्धिनां त्रयाणां पुराणां विदारयितारम्। चतुर्थमन्त्रपाठस्तु—  
तमु त्वा पाथ्य इति। हेऽग्‍ने पाथ्यनामकः कश्चिदृषिस्तमु त्वा समीधे

[[1780]]

तमेव त्वां प्रज्वालितवान्। कीदृशः पाथ्यः। वृषा श्रेष्ठः। कीदृशं त्वाम्। दस्युहन्तमं तस्कराणामतिशयेन हन्तारं, रणेरणे धनंजयं तेषु तेषु संग्रामेषु धनस्य जेतारम्।  
इत्थमिमा गायत्र्य उक्ताः । अथ त्रिष्टुभां चतसृणां मध्ये प्रथमामाह—  
सीद होतरिति। हे होतर्होमनिष्पादक चिकित्वानभिज्ञस्त्वं स्वकीय एव स्थान उत्तरवेदिरूपे सीदोपविश । यज्ञं चेमं सुकृतस्य योनौ पुण्यकर्मणो योग्यस्थाने सादय स्थापय। देवान्वेति कामयत इति देवावीर्देवप्रिय इत्यर्थः। तादृशस्त्वं देवान्हविषा यजासि पूजयसि। हेऽग्‍ने यजमाने बृहद्वयो दीर्घमायुर्धाः स्थापय। अथ द्वितीयामाह—  
नि होतेति। होतृषदने होमनिष्पादकस्य योग्यस्थान उत्तरवेदिरूपेऽग्‍नि- र्नितरामसदत्सम्यगुपविष्टवान्। कीदृशोऽग्‍निः । होता देवानामाहवाता, विदानः स्थानाभिज्ञः, त्वेषो दीतीप्तिमान, दीदिवान्देवेभ्यो हविषो दाता, सुदक्षोऽत्यन्त-कुशलः। अदब्धव्रतप्रमतिरदब्धेऽविनाशिते व्‍रते कर्मणि प्रकृष्टा मतिर्यस्य स तथा विधः। वसिष्ठोऽतिशयेन वासयिता। सहस्रसंख्याकानि हवींपि भरति पोषयतीतिसहस्रंभरः। शुचिः शुद्धा होमयोग्या जिह्‍वा ज्वाला यस्यासौ शुचिजिह्वः।  
अथ तृतीयामाह—  
सꣳसीदस्वेति। हेऽग्‍ने त्वमस्मिन्पुष्करपर्णे संसीदस्व सम्यगुपविश। त्वमनेकक्रतुत्वान्महानसि, देवान्वेति गच्छतीति देववीरतिशयेन देववीर्देव-वीतमः। ता दृशस्त्वं शोचस्व दीप्यस्व। हे मियेध्य मेधार्ह प्रशस्तोत्कृष्टाग्‍नेऽ-रुषभरोषणमनुग्रं दर्शतं द्रष्टुं शक्यं शान्तं धूमं विशेषेण सृज। अथ चतुर्थीमाह—  
जनिष्वा हीति। हेऽग्‍ने त्वमह्नामग्रे प्रभातकाले जनिष्वोत्पद्यस्व। कीदृशस्त्वम्। जेन्यो जयशीलः। हितेषु हितो हविर्भुजो हे देवास्तुभ्यं हितमाचर- न्ति, ये च मनुष्या ऋत्विग्यजमानास्तुभ्यं हितमाचरन्ति, तेषु सर्वेषु हितेषु त्वमपिहितो भवसि। वनेष्वरुषो नानाविधफलवृक्षोपेतेषु वनेषु कोपरहितो दावाग्निरूपेण वनानि न दहती(सी) त्यर्थः। अयमग्‍निर्दमेदमे यजमानाञ्ज्वाला-विशेषान्सप्त संख्याकान्धारयमाणः। अत एव सप्तजिह्‍व इति सर्वत्र प्रसिद्धः।

[[1781]]

आथर्वणिकाश्चाऽऽमनन्ति—  
“काली कराली च मनोजवा च  
सुलोहिता या च सुधूम्रवर्णा।  
स्फुलिङ्गिनी विश्वरुची च देवी  
लेलायमाना इति सप्त जिह्‍वाः” ।।इति।।

स चाग्‍निर्होता देवानामाह्‍वाता यजीयानतिशयेन यष्टा।  
उक्तासु गायत्रीषु त्वामग्‍न इत्येतस्यां पुष्करादधीत्यस्यांशस्य तात्पर्यं दर्शयति—  
‘त्वामग्‍ने पुष्करादधीत्याह षुष्करपर्णे ह्येनमुपश्रितमविन्दत्’ (सं. का. ५ प्र. १ अ. ४) इति।  
अथर्वा यदाऽग्‍निमन्विष्टवांस्तदानीं कस्मिंश्चित्पुष्करणर्णेऽवस्थितमेन-मग्‍नि लब्धवान्। तस्मात्पुष्करादधीत्युक्तिर्युक्ता।  
अनन्तरमन्त्रे परित्यज्यान्यमृषिं दधीच एव स्वीकारे कारणं दर्शयति—  
‘तमु त्वा दध्यङ्ऋषिरित्याह दध्यङ्‍वा आथर्वणस्तेजस्तेजस्व्यासीत्तेज एवस्मिन्दधाति’ (सं. का. ५ प्र. १ अ. ४) इति।  
अन्यत्र मन्त्रान्तरे दधीचो महिमा प्रपञ्चितः—‘ दघ्यङ्‍ह यन्मध्वाथर्व-णो वामश्वस्य शीर्ष्णा’ इत्यादौ। तस्माद्दधीचस्तेजस्वित्वम्।  
उपरितनमन्त्रेण पाथ्यशब्देन दध्यङ्‍ङेव विवक्षितो नान्य इत्येतद्दर्शयति—  
‘तमु त्वा पाथ्यो वृषेत्याह पूर्वमेवोदितमुत्तरेणाभि गृणाति’ [सं. का. ५ प्र. १ अ. ४] इति।  
यः पूर्वमन्त्रोक्तो दध्यङ्‍स एवात्र सन्मार्गवर्तित्वात्पाथ्य इत्युच्यते। अतः पूर्वमन्त्रोदितमेवार्यमुत्तरेण मन्त्रेण प्रतिपादयति।  
एतैर्मन्त्रेः साध्यमग्निसंभरणं विधत्ते—  
‘चतसृभिः सं भरति चत्वारि छन्दाꣳसि छन्दोभिरेव’ [सं. का. ५ प्र. १ अ. ४] इति।  
त्वामग्‍न इत्याद्यास्तिस्रस्ततः। पूर्वा पुरीष्योऽसीत्येका, तदेवं चतस्रः। गायत्री

[[1782]]

त्रिष्टुब्‍जगत्यनुष्टुगिति च्छन्दसां चतुष्ट्‍वम्। अतः संख्यासाम्याच्छन्दोभिरेवाग्‍निः संभृतो भवति। सीद होतरित्यादीनां त्रिष्टुभां चतुष्ट्‍वम्। अत्रापि चतसृभिः संभरतीति विधिर्योजनीयः।  
गायत्रीणां त्रिष्टुभां चाधिकारिभेदेन व्यवस्थां विधत्ते—  
‘गायत्रीभिर्ब्राह्मणस्य गायत्रो हि ब्राह्मणस्रिष्टुग्भी राजन्यस्य त्रैष्टूभो हि राजन्यः’ [सं. का. ५ प्र. १ अ. ४] इति।  
मुखजत्वसाम्येन ब्राह्मणो गायत्रो बाहुजत्वसाम्येन राजन्यस्रै टुभः।  
अथ काम्यं समुञ्चयं विधत्ते—  
‘यं कामयेत वसीयान्त्स्यादित्युभयीभिस्तस्य सं भरेत्तेजश्चैवास्मा इन्द्रियं च समीची दधाति’ [सं. का. ५ प्र. १ अ. ४] इति।  
तत्र गायत्रीभिस्तेजः प्राप्तिस्त्रिष्टुग्भिरिन्द्रियप्राप्तिः।  
संमुञ्चितमन्त्रगतामष्टत्वसंख्यां प्रशंसति—  
‘अष्टामिः सं भरत्यष्टाक्षरा गायत्री गायत्रोऽग्‍निर्यावानेवाग्‍निस्तꣳ सं भरती’ [सं. का. ५ प्र. १ अ. ४] इति।  
चतस्रस्रिष्टुभः इत्येकं क्रमेण प्रशंसति—  
‘सीद होतरित्याह देवता एवास्मै सꣳ सादयति नि होतेति मनुष्यान्त्सꣳ सीदस्वेति वयाꣳसि जनिष्ट्‍वा हि जेन्यो अग्रे अह्‍नामित्याह देवमनुष्यानेवास्मै सꣳ सन्नान्त्र जनयति’ (सं. का. ५ प्र. १ अ. ४) इति।  
सीद होतरित्येतस्यां प्रथमायां त्रिष्टुभि देवावीरिति पदेन वेवतानां संसादनं सूचितम्। यद्वा देवान्हविषा यजासीत्यनेन तत्सूचितम्। निहोतेत्यस्यां द्वितीयायां त्रिष्ठुभि होतृषदन इति पदेन होत्रादीनां मनुष्याणां संसादनं सूचितम्। सꣳ सीदस्वेत्यस्यां तृतीयायां त्रिष्टुभि धूमं विसृचेत्बेवमन्तरिक्षगामिना (णा) धूमेनान्तरिक्षचारिणां पक्षिणां सृचितत्वात्तेषां संसादनमुक्तम्। जनिष्वेत्यस्यां चतुर्थ्यां त्रिष्टुभि जनिष्वेत्युत्पादनस्य सूचितत्वात्पूर्वोक्तान्संसन्नान्देवान्मनुष्यां-स्तदुपलक्षितानि वयांसि च प्रकर्षेण जनयति। अत्र विनियोगसंग्रह—

[[1783]]

देव द्वाभ्यां खनेच्चापां पद्मपत्रं समाहरेत्।  
शमं द्वाभ्यां चर्मपत्रे स्तृणात्यथ पुरीष्यतः।।  
चतुष्टय्या संभरति विप्रस्य क्षत्त्रियस्य तु।  
सीदत्यादिचतुष्केण मन्त्रा द्वादश वर्णिताः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे प्रथमप्रपाठके  
तृतीयोऽनुवाकः ।। ३ ।।

### ०४ 
[अथ चतुर्थकाण्डे प्रथमप्रपाठके चतुर्थोऽनुवाकः]।  
सं ते॑ वा॒युर्मा॑तरिश्वा॑ दधातूत्ता॒नायै॒ हृद॑यं॒  
यद्बिलि॑ष्टम्। दे॒वानां॒ यश्चर॑ति प्रा॒णथे॑न॒ त-  
स्मै॑ च देवि॒ वष॑डस्तु॒ तुभ्य॑म्। सुजा॑तो॒  
ज्योति॑षा स॒ह शर्म॒ वरू॑थ॒माऽस॑दः॒ सुवः॑।  
वासो॑ अग्ने वि॒श्वरू॑प॒ꣳ सं व्य॑यस्व विभाव-  
सो। उदु॑ तिष्ठ स्वध्व॒रावा॑ नो दे॒व्या कृ॒पा।  
दृ॒शे च॑ भा॒सा बृ॑ह॒ता सु॑शु॒क्‍वनि॒राऽग्ने॑ याहि  
सुश॒स्तिभिः॑ [१] ऊ॒र्ध्व ऊ॒ षु ण॑ ऊ॒तये॒  
तिष्ठा॑ दे॒वो न स॑वि॒ता। ऊ॒र्ध्वो वाज॑स्य॒ स-  
नि॑ता॒ यद॒ञ्जिमि॑र्वा॒घाद्भि॑र्वि॒ह्‍वया॑महे । स  
जा॒तो गर्मो॑ असि॒ रोद॑स्यो॒रग्‍ने॒ चारु॒र्विभृ॑त॒  
औष॑धीषु। चि॒त्रः शिशुः॒ परि॒ तमाꣳस्य॒-  
क्तः प्र मा॒तृभ्यो॒ अधि॒ कनि॑क्रदद्गाः। स्थि॒

[[1784]]

रो भ॑व व॒ड्‍वि॑ङ्ग आ॒शुर्भेव वा॒ज्य॑र्वन्। पृ॒थु  
र्भ॑व सु॒षद॒स्त्वम॒ग्‍नेः पु॑रीष॒वाह॑नः । शि॒वो  
भ॑व (२) प्र॒जाभ्यो॒ मानु॑षीभ्य॒स्त्वमङ्गिरः।  
मा द्यावा॑पृथि॒वी अ॒भि शू॑शुचो॒ माऽन्तरि॑क्षं॒  
मा व॒नस्पती॑न्। प्रैतु॑ वा॒जी कनि॑क्रद॒न्नान॑-  
दद्रास॑भः॒ पत्वा॑। भर॑न्न॒ग्‍निं पु॑री॒ष्यं॑ मा पा॒  
द्यायु॑षः पु॒रा। रासभो वां॒ कनिक्रद॒त्सुयु॑क्तो  
वृषणा॒ रथे॑। स वा॑म॒ग्‍नि पु॑री॒ष्य॑मा॒शुर्दृ॒तो  
वा॑हदि॒तः। वृषा॒ऽग्निं वृष॑णं॒ भर॑न्न॒पां गर्भꣳ॑  
समु॒द्रिय॑म्। अग्‍न॒ आ या॑हि (३) वी॒तय॑  
ऋ॒तꣳ स॒त्यम्। ओष॑धयः॒ प्रति॑ गृह्‍णीता॒ग्‍नि-  
मे॒तꣳ शि॒वमा॒यन्त॑म॒भ्यत्र॑ यु॒ष्मान्। व्यस्य॒  
न्विश्वा॒ अम॑ती॒रा॑तीर्नि॒षीद॑न्नो॒ अप॑ दुर्म॒तिꣳ  
ह॑नत्। ओष॑ध॒यः प्रति॑ मोदध्वमे॒नं पुष्पा॑व-  
तीः सुपिप्प॒लाः अ॒यं वो॒ गर्भ॑ ऋ॒त्विय॑  
प्र॒त्‍नꣳ स॒धस्थ॒माऽस॑दत् [४] ।।  
(सुशस्तिभिः॑ शिवो भ॑व याहि॒ षट्त्रिꣳ॑ शच्च) ।

इति कृष्णयजुर्वेदीयतैत्तिरीयसंहितायां चतुर्थाऽष्टके  
प्रथमप्रपाठके चतुर्थोऽनुवाकः ।। ४ ।।

[अथ चतुर्थकाण्डे प्रथमप्रपाठके चतुर्थोऽनुवाक]।  
तृतीयानुवाके मृत्खननमुक्तम्। अथ् चतुर्थे मृदाहरणमुच्यते।  
कल्पः—“ स ते वायुरिति मृत्खनेऽप आनीय ” इति। पाठस्तु—

[[1785]]

सं ते वायुरिति। हे पृथिवि उत्तानाया ऊर्ध्वाभिमुखेनावस्थितायास्तव हृदयं हृदयसदृशं यत्खननस्थानं विलिष्टं विशेषेणाल्पीकृतं तत्खननस्थानं वायुः संदधातु तृणादिपूरणसहितेनानेन जलप्रक्षेपणेन वायुर्यथापूर्व सम्यक्करोतु। कीदृशो वायुः। मातरिश्वा मातर्यन्तरिक्षे सर्वप्राणिनामियत्तापरिच्छेदकारिणि शेतेऽवतिष्ठत इति मातरिश्वा। यो वायुर्देवानां प्राणथेन प्राणभावेन चरति व्यवहरति। हे देवि पृथिवि तुभ्यं तस्मै वायवे च वषडस्तु। इदं तृणसहितं जलं हुतमस्तु। अनेन मन्त्रेण साध्यमञ्जलिजलप्रक्षेपं विधत्ते—  
“क्रूरमिवा वा अस्या एतत्करोति यत्खनत्यप उप सृजत्यापो वै शान्ताः शान्ताभिरेवास्यै शुचꣳ शमयति” (सं. का. ५ प्र. १ अ. ५) इति।  
भूप्रदेशं खनतीति यत्तदेतत्पृथिव्याः क्रूरमेव करोति। हस्तादिच्छेदव-द्व्यथाहेतुत्वात्। तत्क्रौर्यपरिहाराय मृत्खननप्रदेशेऽपोऽवनयेत्। आपश्च शीतल-त्वेनां शान्ताः। एतादृशीभिरेवास्याः पृथिव्याः खननजन्यं शोकं शमयति।  
मन्त्रे देवतान्तरपरित्यागेन वायुकथने प्रयोजनमाह—  
“सं ते वायुर्मातरिश्वा दधात्वित्याह प्राणो वै वायुः प्राणेनैवास्यै प्राणꣳ सं दधाति” (सं. का. ५ प्र. १ अ. ५) इति।  
वायोर्देवप्राणत्वात्तेनैवास्याः पृथिव्याः प्राणसंधानं संपद्यते।  
पुनरपि वायोरन्यत्प्रयोजनमाह—  
“सं ते वायुरित्याह तस्प्राद्वायुप्रच्युता दिवो वृष्टिरीर्ते” (सं. का. ५ प्र. १ अ. ५) इति।  
यस्मात्प्रयोजनान्तरमपि विवक्षितमिति वायुशब्दः प्रयुक्तस्वस्मादेव कारणाद्‍वृष्टिर्दिवः सकाशाद्वायुप्रच्युता सति प्रवर्तते।  
मन्त्रस्य चतुर्थपादे वषट्शब्दान्तगतेन षट्शब्देन स्मारितामृतुसंख्या-मुपजीव्य प्रशंसति—  
“तस्मै च देवि वषडस्तु तुभ्यमित्याह षड्‍वा ऋतव ऋतुष्वेव वृष्टिं दधाति तत्मात्सर्वानृतून्वर्षति” (सं. का. ५ प्र. १ अ. ५) इति।

[[1786]]

आत्राऽऽम्‍नातपाठानुसारेण षकारमभ्युपेत्य षड्‍वा ऋतव इति व्याख्यातम्।  
अथ शाखान्तरपाठानुसारेण षकारं परित्यज्य व्याचष्टे—  
“यद्वपट्‍कुर्याद्यातयामाऽस्य वषऽट्‍कारः स्याद्यन्न वषट्‍कुर्याद्रक्षाꣳ सि यज्ञꣳ हन्युर्वडित्याह परीक्षमेव वषठ्करोति नास्य यातयामा वषट्‍कारो भवति न यज्ञꣳ रक्षाꣳ सि घ्‍नन्ति” (सं. का. ५ प्र. १ अ. ५) इति।  
अत्रेदं चिन्तनीयम्। किमस्मिन्मन्त्रे वषट्शब्दः प्रयोक्तव्यो न वेति। नाऽऽद्यः। अत्रैव वषट्‍कारस्य प्रयोगे सति गतसारत्वेन वक्ष्यमाणे वायव्यपश्वादौ वषट्‍कारासंभवप्रसङ्‍गात्। न द्वितीयः वज्‍ररूपस्य वषट्‍कारस्याभावे रक्षोभिर्यज्ञ-विघातप्रसङ्गात्। एतद्दोषद्वयपरिहाराय षकारं परित्यज्य वडित्येव ब्रूयात्। तथा सति वषट्‍कारस्य संपूर्णस्यानुक्तत्वान्न गतसारत्वमेकदेशस्योक्तत्वान्न यज्ञघातोऽपि। तदेवं ब्राह्मणेनैव पाठविकल्पस्य व्याख्यातत्वान्नित्यकाम्यप्रयोगविषयतया पाठद्वयं व्यवस्थापनीयम्।  
कल्पः—“ समुद्यम्य कृष्णाजिनस्यान्तान्सुजातो ज्योतिषा सहेति क्षौमेण मौञ्जेनार्कमयेण वा दाम्‍नोपनह्यति” इति। पाठस्तु—  
सुजातो ज्योतिषेति। हेऽग्ने सुजातः सुष्ठ्त्पन्नस्त्वं ज्योतिषा त्वदीयेन ज्योतिषा सह शर्म सुखं यथा भवति तथा सुवः स्वर्गसदृशं वरुथं कृष्णाजिन-निर्मितं गृहमासदः प्राप्‍नुहि। हे विभावसो विभव दीप्तिरेव वसु धनं यस्यासौ विभावसुस्तादृश हेऽग्‍ने विश्वरूपं बहुप्रकाररूपं वासः कृष्णाजिनरूपं वस्त्रं संव्यय-स्व सम्यक्परिधत्स्व। तमेतं मन्त्रं विनियुङ्‍क्ते—  
“सुजातो ज्योतिषा सहेत्यनुष्ठुभोप नह्यत्यनुष्टुप्सर्वाणि छन्दाꣳ सि छन्दाꣳसि खलु वा अग्‍नेः प्रिया तनूः प्रिययैवैनं तनुवा परि दधाति” (सं. का. ५ प्र. १ अ. ५) इति।  
श्रुत्यन्तरे वाग्वा अनुष्टुवित्युक्तत्वाद्वाग्द्वारा सर्वच्छन्दोरूपत्वम्। शाखान्तर आधानप्रकरणे या ते अग्‍ने पशुषु पवमाना प्रिया तनूरित्यारभ्य या गायत्रे या

[[1787]]

त्रैष्ठुभे या जागत इति च्छन्दःसु प्रिवशरीरावस्थानकथनेन च्छग्दसामाग्निप्रिय-शरीरत्वम्। अतः प्रिययैवानयाऽनुष्टुब्रूपया तनुवा परिधानं कृतवान्भवति।  
एतद्वेदनं प्रशंसति—  
“वेदुको वासो भवति य एवं वेद” (सं. का. ५ प्र. १ अ. ५) इति।  
वेदुको लाभशीलो वासः पर्ति भवति। एतद्वेदिता वस्त्रं प्राप्‍नोतीत्यर्थः।  
कल्पः—“ उदु तिष्ठ स्वध्वरोर्ध्व उ षु ण ऊतय इति सावित्रीभ्यामुतिष्ठति ” इति। तयोः प्रथमामाह—  
उदु तिष्ठेति। हे स्वध्वर सुष्ठु यागनिवांहकाग्‍न उदु तिष्ठोत्तिष्ठैवोत्थाय च नोऽस्मान्देव्या कृपा देवनस्वभावनया क्रीडापरया कृपयाऽव पालय। हेऽग्‍ने बृहता भासा प्रौढेन तेजसा सुशुक्‍ननिः सुष्ठु शुचां रश्मीनां वनिता यः सोऽयं सुशुक्वनिः। तादृशः सन्सुशस्तिभिः शोभगकीर्तिभिः सह दृशे सर्वैः प्राणिभिर्द्रष्टुमा-याहि। अथ द्वितीयागाह—  
उर्ध्व ऊ ष्विति। हेऽग्‍ने नोऽस्माकमूतये रक्षणायोर्ध्व ऊ षु तिष्ठोर्ध्व एव कन्नवस्थितो भव। क इव। देवो न सविता, यथा सविता देव ऊर्ध्व एव सन्न-स्मान्‍रक्षति तद्वत्। यस्त्वमूर्ध्वः स त्वं वाजस्य सनिताऽन्नस्य दाता भव। यद्यस्मा-त्कारणादञ्जिभिमन्त्राभिव्यञ्जकैर्वाधद्भिर्हव्यवाहकैर्ऋत्विग्भिर्विह्‍वयामहे वयं त्वां विविधमाह्‍वयामस्तस्मादूर्ध्व एव तिष्ठेति सर्वत्रान्वयः। एतन्मन्त्रद्वयं विनियुङ्‍क्ते—  
“वारुणो वा अग्‍निरुपनद्ध उदु तिष्ठ स्वध्वरोर्ध्व ऊ षु ण ऊतय इति सावित्रीम्यामुत्तिष्ठति सवितृप्रसूत एवास्योर्ध्वां यरुणमेनिमुत्सृजति” (सं. का. ५ प्र. १ अ. ५) इति।  
योऽयमग्‍निरत्र कृष्णाजिंनेनोपनद्धः सोऽयं वारुण उपद्रवकारिणो वरुणस्याधीनः। अतस्तत्परिहाराय सवितृलिङ्गकाभ्यामेताभ्यामृग्भ्यां वद्धमग्निं गृहीत्वोत्तिष्ठेत्। द्वितीयमन्त्रे देवो न सवितेत्युक्तत्वादेते सावित्र्यौ, एताभ्यामुत्थाने सवित्रैवानुज्ञातोऽस्याग्‍नेर्वर्रुणमेनिं वरुणकृतां वाधां परिहरति।

[[1788]]

मन्त्रद्वित्वं प्रशंसति—  
‘द्वाभ्यां प्रतिष्ठित्यै’ [सं. का. ५ प्र. १ अ. ५] इति।  
कल्पः—‘ स जातो गर्मो असीति हरति ’ इति। पाठस्तु  
स जातो गर्भ इति। हेऽग्‍ने स त्वं द्यावापृथिव्योर्गर्भः सन्निदानीं जातोऽसि। कीदृशस्त्वं, चारुः पूजनीयः। ओषधिषु विभृतो भुज्यमानास्वोषधीषु जाठ-राग्निरूपः सन्विशेषेण पोषितः। चित्रो नानावर्णाभिर्ज्वालाभिर्विचित्ररूपः। इदानीमुत्प-न्नत्वाच्छिशुः। तमांसि पर्यक्तः परिहर्तुमभिव्यक्तः । तादृशस्त्वं मातृभ्य ओवघ्यर्थमधिक-निक्रददधिकं क्रन्दन्प्रगाः प्रकर्णेण गच्छ। यथा लोके शिशुमार्तर मुद्दिश्य क्रन्दन्नादरेण स्वसदने गच्छति तद्वदित्यर्थः।  
अस्य मन्त्रस्य प्रथमपादेऽभिहितं द्यावापृथिवीगर्भत्वं विशदयति—  
‘स जातो गर्भो असि रोदस्योरित्याहेमे वै रोदसी तयोरेष गर्भो यदग्निस्त-स्मादेवमाह’ (सं. का. ५ प्र. १ अ. ५) इति।  
इमे द्यावापृथिव्यावेव रोदःशब्दाभिधेये, तयोर्मध्ये समुत्पन्नत्वात्तद्वर्भत्वम्। यस्मादेवं तस्मान्मन्त्रो युक्तमेवाऽऽह।  
द्वितीयपादे विभृतश्चारुरिति पदयोर्निमित्तनैमित्तिकभावेनान्वयं दर्शयति—  
अग्‍ने चारुर्विभुत ओषधीष्वित्याह यदा ह्येतं विभरन्त्यथ चारुतरो भवति’ (सं. का. ५ प्र. १ अ. ५) इति।  
यस्मिन्काले जठरे प्रविष्टा ओषधय एतमुदराग्‍निं विशेषेण पोषयन्ति तदानीमयमग्‍निश्चारुतरः पटुतरो भवति।  
चतुर्थपादे प्र मातृभ्य इत्येतस्य तात्पर्यं दर्शयति—  
‘प्र मातृभ्यो अधि कनिक्रद्‍द्गा इत्याहौषधयो वा अस्य मातरस्ताभ्य एवैनं प्र च्यावयति’ [सं. का. ५ प्र. १ अ. ५] इति।  
ओषधीनामुक्तरीत्या जठरग्‍निजनकत्वान्मातृत्वम्। अतो मात्रर्थमेवैनमग्‍निं प्रकर्षेण गमयति। अत एवोत्तरत्रौषधयः प्रतिगृह्‍णीतेति मन्त्रेणौषधीषु स्थापनं विधास्यति।  
कल्पः—“स्थिरो भव वीड्‍वङ्ग इति गर्दभस्य पृष्ठ आदघाति” इति।

[[1789]]

पाठस्तु—  
स्थिरो भवेति। अग्‍नेर्हेतुभूतं पुरीषं यो गर्दभो वहति * तादृश ह्रे गर्दभ, इयर्ति गच्छतीत्यार्वा। हेऽर्वन्गमनकुशल त्वं स्थिरश्चलनरहितो भव। वीड्‍वङ्गो दृढकाय आयुर्वेगवान्वाज्यन्नहेतुश्च भव। तथा पृथुर्विस्तीर्णपृष्ठः सुषदोऽग्‍नेः सुखासनश्च भव। तमेतं मन्त्रं विनियुङ्‍क्ते —  
“स्थिरो भव वीड्‍वङ्ग इति गर्दभ आ सादयति सं नह्यत्येवैनमेतया स्थेग्‍ने” (सं. का. ५ प्र. १ अ. ५) इति।  
गर्दभस्योपरि स्थैर्यार्थमेतयर्चैनमग्‍निं सम्यग्बद्धवान्भवति। अग्‍निरूपा मृद्यथा भूमौ न पतति तथा स्थापनीया । गर्दभे स्थापनं प्रशंसति—  
“गर्दभेन सं भरति तस्माद्गर्दभः पशूनां भारभारितमः” [सं. का. ५ प्र. १ अ. ५] इति।  
यस्मादत्र बलीवर्दादिकमनादृत्य गर्दमेनवै मृदं वाहयन्ति तस्माल्लोकेऽपि गवादीनां पशूनां मध्ये गर्दभ एव भारभारितमः। वाडव्यो द्रव्यविशेषो भारस्तं भरति वारयतीति भारभारी, अतिशयेन भारभारी भारभारितमः प्रौढं भारं वहतीत्यर्थः। प्रकारान्तरेण तदेव प्रशंसति—  
“गर्दभेन सं भरति तस्माद्गर्दभोऽप्यनालेशेऽत्यन्यान्पशून्मेद्यात्यन्नꣳ ह्येनेनार्कꣳ संभरति” [सं. का. ५ प्र. १ अ. ५] इति।  
यस्मादेनेन गर्दभेनाक्रमन्नं संभरन्ति, यागद्वाराऽन्नहेतुत्वादियं मृदेवान्नम्। तच्चार्चनीयत्वादर्कशब्दामिधेयम्। यस्मादन्नं वहति तस्माल्लोके गर्दभो भक्ष्यस्या ल्पत्वेऽप्यन्यान्पशूनतिक्रभ्य भेदस्वी भवति। अनाशब्दो वर्णविकारेणान्नवाची तस्य लेशोऽल्पत्वम्। जीर्णतुषतृणादिभक्षणेनैव गर्दभो जीवति, न तु बलीवर्दाश्वादीनामिव तत्तत्काले घृततैलादिपानं वा चणककुलित्थादिखाद्यभक्षणं वा तस्यास्ति, तथाऽपि मेदस्वित्वम्। एतदन्नसंभरणाल्लभ्यते।  
पुनरपि प्रकारान्तरेण तदेव प्रशंसति—  
* मन्त्रे पुरीषवाहन इति संबुद्ध्यर्ये प्रथमेत्यभिप्रायेणेदं व्याख्यानम्।

[[1790]]

“गर्दभेन सं भरति तस्माद्गर्दभो द्विरेताः सन्कनिष्ठं पशूनां प्र जायतेऽ-ग्निर्ह्यस्य योनिं निर्दहति” [सं. का. ५ प्र. १ अ. ५] इति।  
यस्मादुपरि धार्यमाणो मृद्रूपोऽग्निरस्य गर्दभस्य प्रजोत्पादनसामर्थ्य निर्दग्वं करोति तस्माल्लोके गर्दभो द्विरेता अपि सन्पशूनां मध्ये कनिष्ठमपत्यमुत्पादयति। अश्वादिबद्धहुमूल्यानर्हत्वात्कनिष्ठत्वम्। गर्दभस्य स्वकीयं रेत एकमश्वतरस्य रेतो द्वितीयमिति द्विरेतस्त्वम्। एतच्च सप्तमकाण्डे स्पष्टमाम्‍नातम् – “ तासां परिगृहीतानामश्वतरोत्यप्रवत तस्यानुहाय रेत आऽदत्त तद्गर्दमे न्यमार्ट् तरमाद्गर्दभो द्विरेताः ” इति। यद्यपि कनिष्ठोत्पादनं निन्दाहेतुस्तथाऽप्यग्निभरणस्य लिङ्गत्वेन प्रशंसैव संपद्यते।  
कल्पः—“शिवो भव प्रजाभ्य इत्याहितमभिमन्त्रयते” इति। पाठस्तु—  
शिवो भवेति। आङ्गरोभिर्ऋषिभिः पूर्वं संपादितत्वादङ्गसौष्ठवाद्वाऽय-मग्निरङ्‍‍गिराः। हेऽङ्‍‍गिरोऽग्ने त्वं मानुषीभ्याः प्रजाभ्यः शिवः शान्तो भव। किंच, त्वं द्यावापृथिवी अभिलक्ष्य मा शूशुचः शोकं संतापं मा कार्षीः। तथाऽन्तरिक्षमभि मा शूशुचः। तथा वनस्पतीनभि मा शूशुचः।  
प्रजानामर्थे शिवो भवेत्पुक्तायाः शान्तेः प्रसङ्गं दर्शयति—  
“प्रजासु वा एष एतर्ह्यारूढः स ईश्वरः प्रजाः शुचा प्रदहः शिवो भव प्रजाभ्य इत्याह प्रजाभ्य एवैनꣳ शमयति” [सं. का. ५ प्र. १ अ. ५] इति।  
यदाऽयमग्निर्गर्दभमारोहत्येतर्हि एतस्मिन्काल एषोऽग्निः प्रजास्वेवाऽरूढो भवति। गर्दभस्य प्रजान्तः पातित्वान्मनुष्यवच्चेतनत्वेन प्रजापतेरुत्पन्नत्वात्तदन्तः—पातित्वम्। ततः प्रजास्वारूढोऽग्निस्ताः प्रजाः संतापेन प्रदग्धुं समर्थः स्यात्। तस्माच्छिवो भवेति प्रार्थनेन प्रजार्थमेवैनमग्निं शान्तं करोति।  
तस्य मन्त्रस्य द्वितीयपादे मानुषभ्यि इति विशेषणं मनुत्पादितमृगगवादि कृत्स्नप्रजाविषयमित्येतद्दर्शयति—  
“मानुषीभ्यस्त्वमङ्‍‍गिर इत्याह मानव्यो हि प्रजाः” [सं. का. ५ प्र. १ अ. ५] इति।

[[1791]]

यथ प्रथमार्धे चेतनविषया शान्तिः प्रार्थिता तथोत्तारर्धेप्यचेदनविषया शान्तिः प्रार्थितेत्येतद्दर्शयति—  
“मा द्यावापृथिवी अभि शूशुचो माऽन्तरिक्षं मा वनस्पतीनित्याहैभ्य एवैनं लोकेभ्याः शमयति” [सं. का. ५ प्र. १ अ. ५] इति।  
कल्पः “ प्रैतु वाजी कनिक्रददिति तिसृभिरत्वरमाणा अश्वप्‍रथमाः प्‍रत्यायन्ति” इति। तत्र प्रथमामाह—  
प्रैतु वाजीति। अयं वाजी तुरगः कनिक्रदद्धर्षेण हेषाशब्दं कर्वन्प्रैतु प्रथमं गच्छतु। अथ रासभो गर्दभो नानदद्धर्षेण शब्दं कुर्वन्पत्वा गमनशीलः पुरीष्यमग्निं दाहकं भरन्नपि स्वकीयादायुपः पुरा मा पाद्यपमृत्युना मृतो मा भूत्।  
अथ द्वितीयामाह—  
रासभो वामिति। हे वृषणा सेचनसमर्थावश्वगर्दभौ वां युवयोर्मध्ये रासभो गर्दभोऽयं कनिक्रदद्धर्षेण भृशं क्रन्दन्‍रथे सुयुक्तो रथसदृशे भृद्भारे सुष्ठु प्रयुक्तः। वा युवयोर्मध्ये स तादृशो गर्दभो दूतो राजप्रेषितदूतवदाशुः शीघ्रगामी सन्नितोऽस्मात्स्था-नात्पुरीष्यमग्निं वहाद्वहतु। अथ तृतीयामाह—  
वृषाऽग्निमिति। वृषां वर्षणे सेचने समर्थो वृषणं फलाभिवर्षणसमर्थमग्निं भरन्वहन्गच्छत्विति शेषः। कीदृशमग्मिम्, अपां गर्भं मेघस्थानां जलानां मध्ये विद्युद्रूपं, समुद्रियं समुद्रे वडवाग्निरूपेणोत्पन्नम् । तादृश हेऽग्ने वतिये प्रजनाद्यर्थमृतं सत्यं च प्रत्यायाहि । ऋतसत्यशब्दाभ्यां मन्त्रब्राह्यणानुसारेण द्यावापृथिव्यौ विवक्ष्येते । अवश्यंभाविनः कृष्यादिफलस्य हेतुत्वात्पृथिव्या ऋतत्वम्। अवश्यंभाविनः कर्मफल-स्य हेतुत्वात्स्वर्गस्य सत्यत्वम्।  
अत्र प्रथममन्त्रस्य प्रथमपादे वाजिशब्देनाश्वो विवक्षित इत्येतद्दर्शयति—  
“प्रैतु वाजी कनिक्रददित्याह वाजी ह्येषः” [सं. का. ५ प्र. १ अ. ५] इति। हिशब्देन लोकप्रसिद्धिर्दर्शिता।

[[1792]]

द्वितीयपादे गर्दभशब्दपरित्यागेन रासभशब्दप्रयोग ऋषिव्यवहारानु-सारीत्येत द्दर्शयति—  
“नानदद्रासभः पत्वेत्याह रासभ इति ह्येतमृषयोऽवदन्” [सं. का. ५ प्र. १ अ. ५] इति। तृतीयपादार्थे प्रत्यक्षप्रसिद्धिं दर्शयति—  
चतुर्थपादेऽग्निवहनप्रयुक्ताप मृत्युपरिहारायाऽऽयुष्प्रार्थनं दर्शयति—  
“मा पाद्यायुषः पुरेत्याहाऽऽयुरेवास्मिन्दधाति तस्माद्गर्दभः सर्वमायुरेति तस्माद्गर्दभे पुराऽऽयुषः प्रमीते विभ्यति” [सं. का. ५ प्र. १ अ. ५] इति।  
यस्मादनेन मन्त्रेणाऽऽयुः स्थापितं तस्मात्तृणादिदुराहारं भक्षयन्नपि गर्दभोऽश्वादिवच्छूलादिना न म्रियते, किंतु सर्वमायुरेति। यस्माच्‍च गर्दभस्य सर्वायुः प्राप्तिः स्वाभाविकी तस्माल्लोके तिर्यग्विषयवैद्यशास्त्रे प्रसिद्धादायुषः पुरा कदाचि दकस्माद्गर्दभे मृते सत्युत्पातोऽयमिति प्रजा। बिभ्यति।  
तृतीयमन्त्रस्य प्रथमपादे गर्दभस्यापत्योत्पादकत्वेन वृषत्वमग्नेश्च फलाभि-वर्षकत्वेन वृषत्वं प्रसिद्धमित्येदद्दर्शयति—  
“वृषाऽग्निं वृषणं भरन्नित्याह वृषां ह्येष वृषाऽग्निः” [सं. का. ५ प्र. १ अ. ५] इति।  
तृतीयपादे वीतय इतिशब्देन प्रजननाद्यार्थः साक्षाद्विवक्षितः द्यावापृथि-व्योर्वियोगस्त्वग्निकृतप्रजननार्थ इत्येतदभिप्रायं दर्शयति—  
“अग्न आ याहि वीयत इति वा इमौ लोकौ व्यैतामग्न आ याहि वतिय इति यदाहानयोर्लोकयोर्वीत्यै” [सं. का. ५ प्र. १ अ. ५] इति।  
पुरा द्यावापृथिव्याख्यौ लोकावेकीभावमापन्नौ सन्तो यदा वियुक्तौ भवत-

[[1793]]

स्तदानीमावयोर्गध्ये प्रजननाद्यर्थं हेऽग्ने समायहीत्यनेनाभिप्रायेणाग्निकृतप्रजन-नादिव्यापारस्यावकाशं दातुं वियुक्तावभूताम् । तस्मादयं मन्त्रः प्रजननाद्यर्थमग्न्यागमनं वदंस्तदवकाशप्रदात्र्योर्द्यावापृथिव्योर्वियोगाय संपद्यते।  
अस्य मन्त्रस्य चरमभागे गन्तव्यत्वेन निर्दिष्टयोर्ऋतसत्ययोस्तात्पर्यं दर्शयति—  
‘प्रच्युतो वा एष आयतनादगतः प्रतिष्ठाꣳ स एरर्ह्यध्वर्युं च यजमानं च घ्यायत्यृतꣳ सत्यमित्याहेयं वा ऋतमसौ सत्यमनयोरेवैनं प्रति ष्ठापयति नाऽऽर्तिमार्छत्य-ध्वर्युनं यजमानः’ (सं. का. ५ प्र. १ अ. ५) इति।  
एषोऽग्निः खननप्रदेशात्स्वकीयादायतनात्प्रच्युतोऽनयत्रापि न क्वचित्प्रतिष्ठांगतः। सोऽग्निरेतस्मिन्काले कुपितोऽध्वर्युयजमानौ हन्तुं ध्यायति। अतोऽस्य प्रतिष्ठार्थ द्यावापृथिवीविवक्षया मन्त्र ऋतसत्यशब्दौ प्रयुङ्क्ते। तेनानयो-र्लोकयोरग्नेः स्थापनादध्वर्युयजमानौ न विनश्यतः।  
कल्पः- ‘उत्तरेण विहारं परिश्रत औषधयः प्रतिगृह्‍णीताग्निमेतमिति द्वाभ्यामोषधीषु पुष्पवतीषु फलवतीषूपावहरति’ इति। तत्र प्रथमामाह—  
ओषधय इति । हे ओषधयोऽत्रास्मिन्परिश्रते देशे युष्मानभिमुखीकृ-त्याऽऽयन्तमागच्छन्तं शिवं शान्तमेतमग्रिं प्रतिगृह्‍णीत स्वी कुरुत। अयं चाग्नियुंष्मासु निषीदन्नोऽस्माकं दुर्मतिमपहनत्प्‍रमादालस्यादियुक्तां बुद्धिमपहन्तु। किं कुर्वन्, विश्वा अरातीरमतीर्व्यस्याञ्शत्रुसमाना रोगजन्या बाधाः सर्वाः परिहरन्।  
अथ द्वितीयामाह—  
ओषधयः प्रतीति। पुष्पावतीः प्रशस्तपुष्पोपेताः सुपिप्पलाः शोभनफलो-पेता हे ओषधय एवमग्निं प्रति मोदध्वं हृष्टा भवत। अयमग्निर्यो युष्माकमृत्विय ऋतु-कालीनो गर्मो भूत्वा प्रत्‍नं पुरातनं सधस्थं गर्भयोग्यं स्थानमासदत्प्‍राप्तवान् ।  
अथ प्रथममन्त्रस्य प्रथमपाद ओषधिप्रतिग्रहप्रार्थनायां कारणं दर्शयति—  
‘वरुणो वा एष यजमानमभ्यैति यदग्निरुपनद्ध ओषधयः प्रति गृह्‍णीता-ग्निमेतमित्याह शान्त्यै’ (सं. का. ५ प्र. १ अ. ५) इति।

[[1794]]

कृष्णाजिने बद्धो योऽग्निः स ए, बन्धकेन वरुणपाशेन युक्तत्वाद्वरुणः सन्यजमानमभिलक्ष्य बाधितुमागच्छति। अतस्तच्छान्त्यर्थमोषधिप्रतिग्रहः।  
तृतीयपादेऽरातिशब्देम राक्षसाः सूचिता इति दर्शयति—  
‘व्यस्यन्विश्व अमतीररातीरित्याह रक्षसामपहत्यै’ (सं. का. ५ प्र. १ अ. ५) इति।  
चतुर्थपादे दुर्बुद्धिपरिहारोऽनुष्ठाप्रतिष्ठार्थ इति दर्शयति—  
‘निषीदन्नो अप दुर्भतिꣳ हनदित्याह प्रतिष्ठित्यै’ (सं. का. ५ प्र. १ अ. ५) इति।  
द्वितीयमन्त्रस्य प्रथमपाद ओषधिप्रतिमोदप्रार्थनया जाठराग्निसमृद्धिरित्येत-द्दर्शयति—  
‘ओषधयः प्रति मोदध्वमेनमित्याहौषधयो वा अग्नेभार्गथेयं ताभिरेवैनꣳ समर्धयति’ (सं. का. ५ प्र. १ अ. ५) इति।  
ओषधिस्थापनेनाग्निद्वयस्य समृद्धिः।  
द्वितीयपादे सुपिप्पलशब्दतात्पर्यं दर्शयति—  
‘पुष्पावतीः सुपिप्पला इत्याह तस्मादोषधयः फलं गृह्‍णन्ति’ [सं. का. ५ प्र. १ अ. ५] इति।  
यस्मादत्र सुपिप्पला इत्युक्तं तस्माल्लोकेऽप्योषधयः स्वकाले संपूर्णं फलं गृह्‍णन्ति।  
द्वितीयार्धे सघस्थमाऽसददित्यस्य तात्पर्यं दर्शयति—  
‘अयं वो गर्भ ऋत्वियः प्रत्नꣳ सधस्थमाऽसददित्याह याभ्य एवैनं प्रच्यावयति तास्वेवैनं प्रति ष्ठायति’ (सं. का. ५ प्र. १ अ. ५) इति।  
मृत्खननभूमौ पूर्वमुत्पन्नाभ्यो याभ्य ओषधीभ्यः प्रच्याव्यायमग्निरानीतस्तम-ग्निमुपावहरणप्रदेशे तास्वेवौषधिजातिषु स्थापितवान्भवति।  
ओषधयः प्रतिगृह्‍णीतेत्यादिकं मन्त्रद्वयं विनियुङ्क्ते—

[[1795]]

“द्वाम्यामुपावहरति प्रतिष्ठित्यै” ’ (सं. का. ५ प्र. १ अ. ५) इति।  
अत्र विनियोगसंग्रहः—  
सं मृत्खनेऽपो निनयेत्सृजो संभृतबन्ध (न) म् ।  
उदुद्वाभ्यां समुत्थाय सजातस्त्वाहरेन्मृदम।।  
स्थिरो गर्दभ आधाय शिव आहितमन्त्रणम्।  
प्रैतुत्रिभिः शनैर्याति ह्योषद्वाभ्यामिमां मृदम्।।  
उपाहरेदोषधीषु मन्त्रा द्वादश वर्णिताः ।। इति।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे प्रथमप्रपाठके  
चतुर्थोऽनुवाकः ।। ४ ।।

### ०५ 
[अथ चतुर्थकाण्डे प्रथमप्रपाठकेपञ्चमोऽनुवाकः]।

वि पाज॑सा पृ॒थुना॒ शोशु॑चानो॒ बाध॑स्व  
द्वि॒षो र॒क्षसो॒ अमी॑वाः। सु॒शर्म॑णो बृह॒तः  
शर्म॑णि स्याम॒ग्नेर॒हꣳ सु॒हव॑स्य॒ प्रणी॑तौ।  
आपो॒ हि ष्ठा म॑यो॒भुव॒स्ता न॑ ऊ॒र्जे द॑धातन।  
म॒हे रणा॑य॒ चक्ष॑से। यो वः॑ शि॒वत॑मा रस॒-  
स्तस्य॑ भाजयते॒ह नः॑। उ॒श॒तीरि॑व मा॒तरः॑।  
तस्मा अरं॑ गमाम वो॒ यस्य॒ क्षया॑य॒ जि  
न्व॑थ। आपो॑ ज॒नय॑था च नः। मि॒त्रः [१]  
स॒ꣳ सृज्य॑ पृथि॒वीं भूमिं॑ च॒ ज्योति॑षा स॒ह।  
सुजा॑तं जा॒तवे॑दसम॒ग्निं वै॑श्वान॒रं वि॒भ्रम्।

[[1796]]

अ॒य॒क्ष्माय॑ त्वा॒ सꣳ सृ॑जामि प्र॒जाभ्यः॑। वि  
श्वे॑ त्वा देवा वै॑श्‍वान॒राः सꣳ सृ॑ज॒न्त्वानुष्टु-  
भेन॒ छन्द॑साऽङ्‍‍गिर॒स्वत् । रु॒द्राः सं॒भृत्य॑  
पृथिवीं बु॒हज्ज्योतिः समीधिरे। तेषां॑ भा॒-  
नुरज॑स्र॒ इच्छु॒क्रो दे॒वेषु॑ रोचते। सꣳसृ॑ष्टां॒  
वसु॑भी रु॒द्रैर्धीरैः॑ कर्म॒ण्यां॑ मृद॑म् । हस्ता॑भ्यां  
मृ॒द्वीं कृ॒त्वा सि॑नीवा॒ली क॑रोतु [२]  
ताम्। सि॒नी॒वा॒ली सु॑कप॒र्दा सु॑कुरी॒रा स्वौ॑-  
प॒शा। सा तुभ्य॑मदिते मह॒ ओखां द॑धातु  
हस्त॑योः। उ॒खां क॑रो॒तु शक्त्या॑ बा॒हुभ्या॒म-  
दि॑तिर्धि॒या। मा॒ता पु॒त्रं यथो॒पस्थे॒ साऽग्निं  
बिभ॑र्तु॒ गर्भ॒ आ। म॒खस्य॒ शिरो॑ऽसि य॒ज्ञस्य॑  
पदे स्थः॑। वस॑वस्त्वा कृण्वन्तु गाय॒त्रेण॒ छ-  
न्द॑साऽङ्‍‍गि॒रस्वत्पृथि॒व्य॑सि रु॒द्रास्त्वा॑ कृण्व-  
न्तु॒ त्रैष्टु॑मेन॒ छन्द॑साऽङ्‍‍गि॒रस्वद॒न्तरि॑क्षमसि  
(३) आ॒दि॒त्यास्त्वा॑ कृण्वन्तु॒ जाग॑तेन॒ छ-  
न्द॑साऽङ्‍‍गिर॒स्वाद्द्यौ॑रसि॒ विश्‍वे॑ त्वा दे॒वा  
वै॑श्‍वा॒नराः कृ॑ण्व॒न्त्वानु॑ष्टुभेन॒ छन्द॑साऽङ्‍‍गि-  
र॒स्वद्दिशो॑ऽसि ध्‍रु॒वाऽसि॒ धा॒रया॒ मयि॑ प्र॒-  
जाꣳ रा॒यस्पोषं॑ गौप॒त्यꣳ सु॒वीर्यꣳ॑ सजा॒ता-  
न्यज॑माना॒यादि॑त्यै॒ रास्ना॒ऽस्यदितिस्ते॒ बिलं॑  
गृहणातु॒ पाङ्क्ते॑न॒ छन्द॑साऽङ्‍‍गिर॒स्वत्।

[[1797]]

कृ॒त्वाय॒ सा म॒हीमु॒खा मृ॒न्मयीं॒ योनि॑म॒ग्नये॑।  
तां पु॒त्रेभ्यः॒ सं प्राय॑च्छ॒ददि॑तिः श्र॒पया॒निति॑  
[४] ।।  
(मि॒त्रः करोत्व॒न्तरिक्ष॑मसि॒ प्र च॒त्वारि॑ च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमप्रपाठके पञ्चमोऽनुवाकः ।। ५।।

(अथ चतुर्थकाण्डे प्रथमप्रपाठके पञ्‍चमोऽनुवाकः)।  
चतुर्थेऽनुवाके मृदाहरणमुक्तम्। अथ पञ्‍चम उखानिमीणमुच्यते—  
कल्पः—‘वि पाजसेति विस्रस्य’ इति। पाठस्तु—  
वि पाजसेति । हेऽग्ने पृथुना विस्तृतेन पाजसा बलेन शोशुचानो दीप्यमानस्त्वं द्विषः शत्रुन्‍रक्षसो राक्षसानमीवा रोगांश्च विशेषेण बाधस्व। अहं सुशर्मणः शोभनसुखस्य बृहतः प्रौढस्य सुवहस्य सुखेनाऽऽह्‍वातुं शक्यस्याग्नेः प्रणीतौ परिचर्यायां सत्यां यच्छर्म सुखं तस्मिन्सुखे स्यां सर्वदाऽवतिष्ठेय। तमिमं मन्त्रं विनियुङ्क्ते—  
‘वारुणो वा अग्निरुपनद्धो वि पाजसेति वि स्रꣳ सयति सवितृप्रसूत एवास्य विषूचीं वरुणमेनिं वि सृजति’ (सं. का. ५ प्र. १ अ. ६) इति।  
यद्यप्यमन्त्रकेण लौकिकविस्रंसनेन लौकिकबन्धो निवर्तते तथाऽपि सवितृप्रेरणन्तरेण वरुणपाशस्य निवृत्त्यभावात्सवितृप्रेरणाय मन्त्रपाठः। अस्य मन्त्रस्य बन्धविमोचनायैव सवित्रा परमेश्वरेण निर्मितत्वात्तत्पाठे सति सवितृमेरितो भवति। वरुणस्या संबन्धिनो पाशबन्धकृता बाधा वरुणमेनिः। सा च विषूची सर्वतः प्रसृता बहुधा रज्‍जुभिरावेष्ट्याऽऽहृतत्वात्। अस्याग्नेस्तादृशीं वरुणमेनिं मन्त्रेण विमोचितवान्भवति।  
कल्पः-‘आपो हि ष्ठा मयोभुव इति तिसृभिरप उपसृज्य’ इति।  
तत्र प्रथमामाह—

[[1798]]

आपो हि ष्ठेति। हिशब्द एवकारार्थः प्रसिद्ध्यर्थो वा। हे आपो यूयमेव मयोभुवः स्थ सुखस्य भावयित्र्यो भवत। स्‍नानपानादिहेतुत्वेन सुखोत्पादकत्वं प्रसिद्धम्। तास्तादृश्यो यूयं नोऽस्मानूर्जे रसाय भवदीयरसानुभवार्थं दधातन स्थापय-त। किंच महे महते रणाय रमणीयाय चक्षसे दर्शनाय दधातन, अस्मान्परतत्त्वसा-क्षात्कारयोग्यान्कुरुतेत्यर्थः। अथ द्वितीयामाह—  
यो वः शिवतम इति। यो युष्माक्रं शिवतमः शान्ततमः सुखैकहेतुर्यो रसोऽस्ति, इहास्मिन्कर्मणि नोऽस्मांस्तस्य भाजयत (तं) रसं प्रापयत। तत्र दृष्टान्तः—उशतीरिव मातर इति। कामयमानाः प्रीतियुक्ता मातरो यथा वत्सान्स्वकीयस्तन्यरसं प्रापयन्ति तद्वत्। अथ तृतीयामाह—  
तस्मा अरमिति। यस्य रसस्य क्षयाय क्षयेण निवासेन जिन्वथ यूयं प्रीता भवथ, तस्मै रसाय वौ युष्मानरं गमामालं भृशं प्राप्‍नुमः । किंच हे आपो यूयं नोऽस्माञ्जनयथ प्रजोत्पादकन्कुरुथ। एतैर्मन्त्रैः साध्यं जलमेलनं विधत्ते—  
‘अप उप सृजत्यापो वै शान्ताः शान्ताभिरेवास्य शुचꣳ शमयति’ (सं. का. ५ प्र. १ अ. ६) इति। अस्याग्नेः शुचं शोकं दाहमित्यर्थः।  
आपो हि ष्ठेत्याद्युचस्तत्र विनियुङ्क्ते—  
‘तिसृभिरुप सृजति त्रिवृद्वा अग्निर्यावानेवाग्निस्तस्य शुचꣳ शमयति’ (सं. का. ५ प्र. १ अ. ६) इति।  
आहवनीयादिरूपेणाग्नेस्त्रैगुण्यम्। तस्य सर्वस्याग्नेर्मन्त्रत्रयेण दाहशान्तिः।  
कल्पः—‘मित्रः सꣳ सृज्य पृथिवीमिति द्वाभ्यां संजर्जनीयैः संसृजत्यर्मक-पालैः पित्रैः पिष्टैर्वेण्वङ्गारैर्व्‍रीहितुषैः पलाशकषायेण शर्कराभिः पिष्टाभिः कृष्णाजिन लोमभिरजलोमभिः ’ इति। तत्र प्रथमामाह—  
मित्रः सꣳसृज्येति। मित्रनामकः सर्वेषामाप्तो देवः पृथिवी भूमिं विस्तृता-मिमां भृदं, चशब्दादस्यां मुद्युपसृष्टा जपश्च ज्योतिषा ज्योतिःशब्दोपलक्षितेदार्ढ्यहेतु-ना वक्ष्यमाणार्मकपालादिना संसृज्याग्निं सुजातमकरोदिति शेषः। अग्निशब्दोपल-क्षितामुखां निर्मितवानित्यर्थः। कीदृशमग्निं, जातवेदसमुत्पन्नप्राण्यभिज्ञं

[[1799]]

वैश्वानरं सर्वपुरुषोपकारकत्वेन तत्संबन्धिनं विभुं सर्वेषु यजमानगृहेषु व्याप्तम। अथ द्वितीयामाह—  
अयक्ष्माय त्वेति। हेऽग्ने त्वां प्रजाभ्यः प्रजानामयक्ष्माय रोगाभावय संसृजामि अर्मकपालादिभिः संयोजयामि। वैश्वानराः सर्वपुरुषोपकारिणो विश्वे सर्वेऽपि देवा आनुष्टुभेन च्छन्दसा सहकारिणा युक्तास्त्वां संसृजन्तु। किंवत्। अङ्गिरस्वत। यथाऽङ्गिरसः पूर्वं संयोजितवन्तस्तद्वत्।  
मन्त्रे देवतान्तरपरित्यागेन मित्रस्यैव स्वीकारे कारणं दर्शयति—  
“मित्रः सꣳ सृज्य पृथिवीमित्याह मित्रो वै शिवो देवानां तेनैवैनꣳ सꣳ सृजति शान्त्यै” (सं. का. ५ प्र. १ अ. ६) इति।  
देवानां मध्ये मित्रः शिवः शान्तः । अतोऽग्नेः शान्त्यै मित्रास्य स्वीकारः।  
अथ दार्ढ्यहेतुभिः कपालैः संसर्गं विधत्ते—  
यद्‍ग्राभ्याणां पात्राणां कपालैः सꣳ सृजेद्‍ग्राम्याणि पात्राणि शुचाऽर्पयेदर्भ-कपालैः सꣳ जत्येतानि वा अनुपजीवनीयानि तान्येव शुचाऽर्पयति” (सं. का. ५ प्र. १ अ. ६) इति।  
पाकसाधनानां भाणडानां कपालैः संसर्गे सति सर्वाण्यति भाण्डानि शुचाऽर्पयेत्, गृहदाहादिकृतेन भङ्गेन योजितानि भवेयुः। अतस्तन्मा भूदित्यर्मक-पालैः संयोजयेत् । चिरकालशून्यग्रामभूमाववस्थिनानि पुरातनान्यर्मकपालानि, तेषां प्राणिभिरनुपजीवनीयत्वात्तान्येव भङ्गेन योजितानि भवति, न तु गृहोपकार णानि भाण्डानि। अथ भूमिष्ठैः क्षुद्रपाषाणैश्चूर्णीकृतेः संसर्ग विधत्ते—  
“शंर्कराभिः सꣳसृजति धृत्या अथो शंत्वाय” (सं. का. ५ प्र. १ अ. ६) इति।  
घृत्यै निर्माणकाले भङ्गराहित्येन दार्ढ्याय। अथो शंत्वाय पाककालेऽपि भङ्गराहित्येन सुखावस्थानाय। द्रव्यान्तरसंसर्गं विधत्ते—  
‘अजलोमैः सꣳ सृजत्येषा वा अग्नेः प्रिया तूर्यदजा प्रिययैवेनं तनुवं सꣳ सृजत्यथो तेजसा” (सं. का. ५ प्र. १ अ. ६) इति।  
अजत्वाजातेरग्नेश्च प्रजापतिमुखजत्वसाम्यादजेयमग्नेः प्रिया तनूः । न केवलं

[[1800]]

प्रियत्वं किंत्वग्निसंबन्धात्तेजोरूपत्वमपि। अतः प्रियया तन्वा तेजसा चाग्निं समर्धयति । पुनरपि द्रव्यान्तरसंसर्गं विधत्ते—  
“कृष्णाजिनस्य लोमभिः सꣳ सृजति यज्ञो वै कृष्णाजिनं यज्ञेनैव यज्ञꣳसꣳसृजति” [सं. का. ५ प्र. १ अ. ६] इति।  
अन्यत्र “यज्ञो देवेभ्यो निलायत कृष्णो रूपं कृत्वा” इत्युक्तत्वाद्यज्ञस्य कृष्णाजिनत्वम् । अतः कृष्णाजिनरूपेण यज्ञेनाग्निरूपं यज्ञं संसृजति।  
कल्पः—“रुद्राः संभृत्य पृथिवीमिति मृदं संक्षिप्यं” इति। पाठस्तु—  
रुद्राः संभृत्येति। रुद्रनामका देवाः पृथिवीमुखानिष्पादिकां मृदं संभृत्य सम्यग्भरणं कृत्वोखाकरणाय मृदु यथा भवति तथा हस्ताभ्यां संघट्टनं कृत्वेत्यर्थः। तथा कृत्वा बृहज्ज्योतिः समीधिरे प्रौढमग्निं दीपितवन्तः । तेषां रुद्राणामयमग्निर्भानु-र्भासमानोऽजस्र इन्निरन्तर एव शुक्रो दीप्तियुक्तो देवेषु रोचते शोभते।  
कल्पः- “सꣳ सृष्टां वसुभिरिति तिसृभिः कर्त्रे प्रयच्छति” (सं. का. ५ प्र. १ अ. ६) इति। तत्र प्रथमामाह—  
सꣳसृष्टां वसुभिरिति। पूर्वमन्त्रे रुद्रशब्देन वसवोऽप्युपलक्षिताः । अतो धीरैर्बुद्धिर्वसुभी रुद्रैश्च या मृदर्मकपालादिभिः संयोजिता सती कर्मण्योखा कर्मयोग्या संपन्ना जाता तां मृदं सिनीवाली देवी पुनरपि हस्ताभ्यां मृद्वीं कृत्वा करोतु, उखां निष्पादयतु। अथ द्वितीयामाह—  
सिनिवालीति। या सिनीवाली सुकपर्दा, कपर्दोऽत्र स्त्रीणामुचितः केशब-न्धविशेषः। शोभनः कपर्दो यस्याः सा सुकपर्दा । कुरीरशब्देन स्त्रीभिः शृङ्गारार्थं शिरसि धार्यमाणं जालकमुच्यते। शोभनं कुरीरं यस्याः सुकुरीरा । उपशेते सम्य-क्शयनं करोति यैरवयवविशेषैस्ते सर्व उपशास्तोषां समूह औपशः। शोभन औपशो यस्याः सा स्वौपशा। हे महे प्रौढेऽदिते भूमिदेवि सा सिनीवाली तुभ्यं तव हस्तयोरु-खामादधातु। अथ तृतीयामाह—

[[1801]]

उखां करोत्विति। इयमदितिर्धिया बुद्धिकौशलेन बाहुभ्यां हस्तकौशलेन शक्त्या शरीरबलेन चेमामुखां करोतु। यथा लोके माता स्वकीयं पुत्रमुपस्थ उत्सङ्गे बिभर्ति तथा साऽदितिर्गर्भे स्वोत्सङ्गे तमग्निमा कर्मसमाप्तेर्विभर्तुं।  
उक्तस्य मन्त्रचतुष्ठयस्य तात्पर्यं दर्शयति—  
‘रुद्राः संभृत्य पृथिवीमित्याहैता वा एतं देवता अग्रे समभरन्ताभिरेवैनꣳ सं भरति’ [सं. का. ५ प्र. १ अ. ६] इति।  
रुद्राः वसवः सिनिवाल्यदितिश्चेत्येतच्छब्दपरामृष्टा देवताः।  
मखस्येति । कल्पः—‘मखस्य शिरोऽसीति पिण्डं कृत्वा’ इति।  
हे मृत्पिण्ड त्वं मखस्य यज्ञस्य शिरः स्थानमसि।  
तत्र मखशब्दार्थे दर्शयति—  
‘मखस्य शिरोऽसीत्याह यज्ञो वे मखस्तस्यैनच्छिरो यदुखा तस्मादेवमाह’ (सं. का. ५ प्र. १ अ. ६) इति।  
[सं. का. ५ प्र. १ अ. ६] इति।  
यज्ञस्येति। कल्पः—‘यज्ञस्य पदे स्थ इति कृष्णाजिनं पुष्करपर्णे चाभिमृ-शति’ इति।  
हे कृष्णाजिनपुष्करपर्णे युवामुभे यज्ञस्य पादरूपे स्थः ।  
कृष्णाजिनपुष्करपर्णयोर्यज्ञप्राप्तिहेतुत्वाद्यज्ञपदत्वं प्रसिद्धमित्यतेद्दर्शयति—  
‘यज्ञस्य पदे स्थ इत्याह यज्ञस्य ह्येते अथो प्रतिष्ठित्यै’ (सं. का. ५ प्र. १ अ. ६) इति।  
कल्पः—“वसवस्त्वा कृण्वन्तु गायत्रेण छन्दसेति चतुर्भिर्महिष्युख करोति बहुभार्यस्याध्वर्युरेकभारस्य क्रियमाणामेतैरेव यजमानोऽनुमन्त्रयते” इति। पाठस्तु—  
वसवस्त्वा कृण्वन्त्विति । हे उखे वस्वाख्या देवाः सहकारिणा गायत्रेण च्छन्दसा सहाङ्गिरस इव त्वां कृण्वन्तु निष्पादयन्तु । त्वं च पृथिवीरूपाऽसि। एवमुत्तरेषु त्रिष्वपि योज्यम् । वैश्वानराः सर्वमनुष्योपकारिणः । हे उखे त्वं

[[1802]]

घ्‍रुवाऽसि दृढाऽसि । अतो मय्यध्वर्यावन्यस्मिन्वोखाकर्तरि प्रजादिकं धारय स्थापय। यजमानार्थमपि प्रजादिकं संपादय। सोऽयं घ्‍रुवाऽत्यादिरन्त्यभागः पूर्वेष्वपि त्रिष्वनुषज्यते।  
संसृष्टामित्याद्यृग्भिः कत्र प्रदानं वसवास्त्वेत्यादिभिर्यजुर्भिर्यजमानानुमन्त्रणं च क्रमेण विधत्ते—  
‘प्रान्याभिर्यच्छत्यन्वन्यैर्मन्त्रयते मिधुनत्वाय’ [सं. का. ५ प्र. १ अ. ६] इति।  
अन्याभिर्मसवस्त्वेत्यादियजुर्भ्यो विलक्षणाभिर्ऋग्भिरन्यैः संसृष्टमित्या-दिभ्य ऋग्भ्यो विलक्षणैर्वसवस्त्वेत्यादिभिर्यजुर्भिर्ऋचां स्त्रीलिङ्गत्वाद्यजुषामतथा-त्वान्मिथुनत्वम् । निर्मातव्याया उखाया कक्ष्यात्रयं विधत्ते—  
‘त्र्युद्धिं करोति त्रय इम लोका एषां लोकानामाप्‍त्‍यै’ [सं. का. ५ प्र. १ अ. ६] इति।  
उद्धिरूर्ध्वभवस्थितोऽवयवविशेषः यथा भाण्डस्योपर्यन्यद्भाण्डं तस्याप्यु-परि पुनरप्यन्यद्भाण्डमिति कक्ष्यात्रयं तथेयमेकैवोखा कक्ष्यात्रयबुक्ता कार्या ।  
वसवस्त्वेत्यादिभिर्मन्त्रैर्यजमानस्यानुमन्त्रणं पूर्वं विहितमिदानीं तैरेव मन्त्रै कर्तुः कर्मनिष्पादनं विधत्ते—  
‘छन्दोभिः करोति वीर्यं वै छन्दाꣳसि वीर्योणैवैनां करोति’ (सं. का. ५ प्र. १ अ. ६) इति।  
छन्दोभिश्छन्दोलिङ्गकैर्वसवस्त्वेत्यादिभिर्मन्त्रैः।  
अदित्या इति । कल्पः– ‘अदित्यै रास्‍नाऽसीति रास्‍नां करोति’ इति ।  
रशनासदृशी भाण्डस्य बलगता रेखा रास्‍ना । हे रेखे त्वमदित्यै भूमिरू-पाया उखाया रास्‍ना काञ्‍चीगुणस्थानीया रशनाऽसि।  
कल्पः–‘अदितिस्ते बिलं गृह्णात्विति बिलं कृत्वा’ इति। पाठस्तु–  
अदितिस्ते बिलमिति । हे उखेऽदितिर्भूमिः सहकारिणा पाङ्‍क्तेन च्छन्दसा सहाङ्‍गिरस इव ते तव बिलमन्तश्छिद्रं गृह्वातु करोतु। एतं मन्त्रं विनियुङ्क्ते—

[[1803]]

“यजुषा बिलं करोति व्यावृत्यै” (सं. का. ५ प्र. १ अ. ६) इति।  
लौकिकस्य हि भाण्डस्य मन्त्रमन्तरणैव बिलं क्रियते। अत्र तु समन्त्रक-मिति व्यावृत्तिः। उखायाः प्रादेशपरिमाणं विधत्ते—  
‘इयतीं करोति प्रजापतिना यज्ञमुखेन संमिताम्’ (सं. का. ५ प्र. १ अ. ६) इति।  
यज्ञपुरुषस्य मुखं मूर्धचु (चि) बुकयोर्मध्यवर्ति प्रादेशमात्रं, तच्‍च प्रजाप-तिसृष्टत्वात्प्रजापतिस्वरूपं, तेन मुखेन परिमिता भवति। तत्परिमाणं हस्तेनाभिनीय प्रदर्शनार्थमियतीत्युच्यते। अथ विधत्ते—  
“द्विस्तानां करोति द्यावापृथिव्योर्दोहाय” (सं. का. ५ प्र. १ अ. ६) इति।  
यथा योषितः स्तनावेवमस्या उखाया द्वौ स्तनाकारौ मृदा निष्षाद्यौ।  
तथा सति द्वित्वसाम्याद्द्यावापृथिव्योः सारांशदोहनं संपद्यते।  
पक्षान्तरं विधत्ते—  
‘चतुस्तनां करोति पशूनां दोहाय’ [सं. का. ५ प्र. १ अ. ६] इति।  
‘अष्टास्तगां करोति छन्दसां दोहाय’ [सं. का. ५ प्र. १ अ. ६] इति।  
अष्टौ छन्दांसि मन्त्रान्तरे समाम्‍नातानि—‘गायत्री त्रिष्टुब्‍जगत्यनुष्टुक्प-ङ्क्त्या सह । बृहत्युष्णिहा ककुत्’ इति।  
अष्टत्वसंख्यासाम्याच्छन्दसां सारदोहनं संपद्यते। तदेतत्सर्वं सूत्रकारेण संगृहीतम्—‘अश्रीणां रास्‍नायाश्च संधौ द्वौ चतुरः षडष्टौ वा स्तनान्करोति’ इति। अधिकारिविशेषेणाश्रिषु संख्याविशेषं विधत्ते—  
‘नवाश्रिमभिचरतः कुर्यात्त्रिषृतमेव वज्‍रꣳ संभृत्य भ्रातृव्याय प्र हरति स्तृत्यै’ [सं. का. ५ प्र. १ अ. ६] इति।  
त्रिवृत्स्तोमस्य नवभिर्ऋग्भिरुपेतत्वादश्रिसंख्या त्रिवृत्संपद्यते । स च त्रिवृ

[[1804]]

त्स्तोमो वैरिविनाशकत्वाद्वज्‍रसमानः । अतो नवसंख्या भ्रातृव्याय वज्‍रप्रहरणं संपद्यते । अभिचाराभावे त्वश्रिसंख्यां सूत्रकारो दर्शयति– ‘कुर्वं श्चतस्त्रोऽश्री प्रति-दिशमुन्नयत्यष्टाश्रीर्वा’ इति।  
कल्पः—‘कृत्वाय सा महीमुखामित्युत्तरसः सिकतासु प्रतिष्ठाप्य’ इति।  
पाठस्तु—  
कृत्वाय सेति । सेयमदितिर्मृन्मयीं मृत्कार्यामग्नये योनिमग्नेः कारणभूतां महीं महतीमुखां कृत्वाय निष्पाद्य ततस्तामुखां पुत्रेभ्यः स्वपुत्रसदृशेभ्यः श्रपणका-रिम्यः संप्रायच्छत्सम्यग्दत्तवती। किं ब्रुवतीति ततुच्यतेश्रपयानिति अपयन्तु भवन्त इति ब्रुवती । तमेतं मन्त्रं विनियुङ्क्ते  
‘कृत्वाय सा महीमुखामित नि दधाति देवतास्वेनैनां प्रति ष्ठापर्यति’ [सं. का. ५ प्र. १ अ. ६] इति।  
अदितिपुत्राणां देवतारूपत्वाद्देवतासु प्रतिष्ठापनं संपद्यते।  
अत्र विनियोगसंग्रहः—  
वि पा विस्रंसयेदापस्त्रिभिर्मृदि जलं क्षिपेत्।  
मित्रोद्वाभ्यां शर्करादियोगो रुद्रेति संक्षिपेत्।।  
संसृत्‍त्रिभिर्मृत्तिकां तामुखाकर्त्रे प्रयच्छति।  
मख पिण्डकृतिर्यज्ञ चर्मपर्णाभिमर्शनम्।।  
कुर्याद्वसचतुर्भिस्तां घ्‍रुवासीत्यनुषज्यते।  
अदि रा नामदि बिलं कुर्यात्कृत्वाय तामुखाम्।।  
सिकतासु स्थापयीत मन्त्रा एकोनविंशतिः।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे प्रथमप्रपाठके  
पञ्चमोऽनुवाकः ।। ५ ।।

### ०६ 
(अथ चतुर्थाष्टके प्रथमप्रपाठके षष्ठोऽनुवाकः) ।  
वस॑वस्त्वा धूपयन्तु गाय॒त्रेण॒ छन्द॑साङ्गि-

[[1805]]

र॒स्वद्रु॒द्रास्त्वा॑ धूपयन्तु॒ त्रैष्टु॑भेन॒ छन्द॑साऽ-  
ङ्‍‍गिर॒स्वदा॑दि॒त्यास्त्वा॑ धूपयन्तु॒ जाग॑तेन  
छन्द॑साऽङ्‍‍गिर॒स्वद्विश्वे॑ त्वा दे॒वा वै॑श्वान॒रा  
धू॑पय॒न्त्वानु॑ष्टुभेन॒ छन्द॑साऽङ्‍‍गिर॒स्वदिन्द्र॑-  
स्त्वा धूपयत्वङ्‍‍गिर॒स्वद्विष्णु॑स्त्वा धूपयत्व-  
ङ्‍‍गिर॒स्वद्वरु॑णस्त्वा धूपयत्वाङ्‍‍गिर॒स्वददि॑तिस्त्वा  
दे॒वी वि॒श्वदे॑व्यावती पृथि॒व्याः सधस्थे॑ऽ-  
ङ्गिर॒स्वत्ख॑नत्ववट दे॒वानां॑ त्वा॒ पत्‍नीः॑  
(१) दे॒वीर्वि॒श्वदे॑व्यावतीः पृथि॒व्याः स॒ध-  
स्थेऽङ्‍‍गि॒रस्वद्द॑धतूखे धि॒षणा॑स्त्वा दे॒वीर्वि॒-  
श्वदे॑व्यावतीः पृथि॒व्याः सघ॒स्थे॑ऽङ्‍‍गिर॒स्व-  
द॒भीन्ध॑तामुखे॒ ग्नास्त्वा॑ दे॒वीर्वि॒श्वदे॑व्यावतीः  
पृथि॒व्याः स॒धस्थे॑ऽङ्गिर॒स्वच्छ्र॑पयन्तूखे॒ व-  
वरू॑त्रयो॒ जन॑यस्त्वा दे॒वीर्वि॒श्वदे॑व्यावतीः  
पृथि॒व्या स॒धस्थे॑ऽङ्‍‍गिर॒स्वत्प॑चन्तूखे । मि-  
त्रै॒तामु॒खां प॑चै॒षा मा भे॑दि । ए॒तां ते॒ परि॑  
ददा॒म्यभि॑त्त्यै । अ॒भीमाम् [ २ ] म॒हि॒ना  
दिवं॑ मि॒त्रो ब॑भूव स॒प्रथाः॑ । उ॒त श्रव॑सा  
पृथिवी॒म् । मि॒त्रस्य॑ चर्षणी॒धृतः॒ श्रवो॑ दे॒वस्य॑  
सान॒सिम्। द्यु॒म्‍नं चि॒त्रश्र॑वस्तमम् । दे॒व-  
स्त्वा॑ सवि॒तोद्व॑पतु सुपा॒णिः स्व॑ङ्‍‍गु॒रिः।

[[1806]]

सु॒वा॒हुरु॒त शक्त्या॑ । अप॑द्यमाना पृथि॒व्याशा॒  
दिश॒ आ पृ॒ण । उत्ति॑ष्ठ बृह॒ती भ॑वो॒र्ध्वा  
तिष्ठ ध्‍रु॒वा त्वम् । वस॑व॒स्त्वाऽऽछृ॑न्दन्तु  
गाय॒त्रेण॒ छन्द॑साऽङ्गिर॒स्वद्रुद्रास्त्वाऽऽच्छृ॑न्द-  
न्तु॒ त्रैष्टु॑भेन छन्द॑साऽङ्‍‍गिर॒स्वदा॑दित्यास्त्वाऽऽ-  
च्छृ॑न्दन्तु॒ जाग॑तेन॒ छन्द॑साऽङ्गिर॒स्वद्विश्वे॑-  
त्वा दे॒वा वैश्वान॒रा आ च्छृ॑न्द॒न्त्वानु॑ष्टुभेन॒  
छन्द॑साऽङ्गिर॒स्वत् [ ३ ] ।।  
( पत्‍नी॑रि॒माꣳ रु॒द्रास्त्वाऽऽछृ॑न्द॒न्त्वेका॒न्न॑विꣳशा॑तिश्च॑ )।

इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमप्रपाठके षष्ठोऽनुवाकः ।। ६।।

(अथ चतुर्थकाण्डे प्रथमप्रपाठके षष्ठोऽनुवाकः)।  
पञ्चमेऽनुवाक उखानिर्माणमुक्तम् । अथ षष्ठे तत्संस्कारोऽभिधीयत।  
कल्पः-‘वसक्स्त्वा धृपयन्तु गायत्रेण छन्दसेति सप्तयिरश्वशकेनोखां धूपयन्ति’ इति। पाठस्तु—  
वसवस्त्वेति। हे उखे त्वामष्टौ वसवः सहकारिणा गायत्रेण च्छन्द्रसा सहाङ्गिरस इव धूपयन्तु अश्वशकजन्येन धूमेन संस्कृर्वन्तु। एवमुत्तरेष्धषि षट्सु योजनीयम्। एतान्मन्त्रान्विनियुङ्क्ते—  
‘सप्तभिर्धूपयति सप्त वै शीर्षण्याः प्राणाः शिर एतद्यज्ञस्य यदुखा शीर्पेन्नेव यज्ञस्य प्राणान्दधाति तस्मात्सप्त शीर्षन्प्राणाः’ [सं. का. ५ प्र. १ अ. ७] इति ।  
शिरोवर्तिषु सप्तसु च्छिद्रेषु संचरन्तः प्राणाः सप्तसंख्याकाः । उखा च यज्ञशिरःस्थानीया । तस्मात्सप्तभिर्धूपने सति यज्ञस्य शिरस्येत्र प्राणानवस्थापयति । यस्मादेवं तस्मात्प्रतिपुरुषं शिरसि च्छिद्रभेदेन सप्त प्राणा वर्तन्ते।

[[1807]]

धूपसाधनं विधत्ते—  
‘अश्वशकेन धूपयति प्राजापत्यो वा अश्वः सयोनित्वाय’ [सं. का. ५ प्र. १ अ. ७] इति।  
अश्वस्य अशोऽश्वशकृत् । अश्वस्य प्राजापत्यत्वमसकृदुक्तम्। अग्निरपि प्राजापत्यः। ‘प्रजापतिरग्निमचिनुत’ इति श्रवणात् । अत उभयोः समानयोनित्वम्।  
कल्पः—‘अदितिस्त्वा देवात्यिग्रेण गार्हपत्यमवटं खात्वा’ इति। पाठस्तु–  
अदितिस्त्वेति। विश्वेषां देवानां योग्या उपचारा विश्वदेव्यास्तेऽस्या सन्ती-ति विश्वदेव्यावती। तादृशीयमदितिर्देवी पृथिव्याः सधस्थे भूम्या उपरि हेऽवट त्वाम ङ्गिरस इव खनतु। अस्मिन्मन्त्रे खननकर्तृत्वमदितेरुपपादयति—  
‘अदितिस्त्वेत्याहेयं वा अदितिरदित्यैवादित्यां खनत्यस्या अक्रूरकाराय न हि स्वः स्वꣳ हिनस्ति’ (सं. का. ५ प्र. १ अ. ७) इति।  
इयं भूमिरेवात्रादितिशब्देन विवक्षिता । अवटखननं हि भूम्यामेव। ततोऽदितेः खननकर्तुत्वे सति भूमेर्हिंसा न भवति । न हि लोके कश्चिदपि स्वयं स्वात्मानं हिनस्ति । तस्मात्खननलक्षणक्रूरकार्यकरणाभावायेदमदितिकर्तृत्वं संपाद्यते।  
कल्पः—‘लोहितपचनीयैः संभारैरवस्तीर्य देवानां त्वा पत्‍नीरिति तस्मिन्‍नु-खामवदधाति’ इति। पाठस्तु—  
देवानां त्वेति। विश्वदेव्यावतीः कृत्स्‍नदेवार्होपचारयुक्ता या देवानां पत्न्या देव्यस्ताः पृथिव्याः सधस्थ उपर्यङ्गिरस इव हे उखे त्वां दधतु स्थापयन्तु।  
देवपत्‍नीनामुखाकर्तृत्वं पुरातनमित्येतद्दर्शयति—  
‘देवानां त्वा पत्‍नीरित्याह देवानां वा एतां पत्‍नयोऽग्रेऽकुर्वन्ताभिरेवैन दधाति’ [सं. का. ५ प्र. १ अ. ७] इति।  
पुरा देवपत्‍नीभिरुखागाः कृतस्वादिदानीमपि ताभिरेव स्थापिता भवति।

[[1808]]

कल्पः ‘लोहितपचनैः संभारैः प्रच्छाद्य धिषणास्त्वा देवीरिति चतुर्भिरुखा-यामग्निमभ्यादधाति’ इति। पाठस्तु—  
धिषणास्त्वेति। विद्याभिमानिन्यो देवता धिषणाः। हे उखे, त्वां ता देवता अभीन्धतामभितो ज्वालयन्तु। छन्दोभिमानिन्यो देवता ग्‍नास्तास्त्वां अपयन्तु तव पच्यमानतां संपादयन्तु। वरूत्रयो जनय इति पदभेदेन मन्त्रभेदः। होतृप्रशास्रादिषु सप्तसु होत्रकेष्वभिमानिन्यो देवता वरूत्रयः। सेनेन्द्रस्यत्याद्य नुवाकेनोक्ता देवपत्न्यो जनयः। तत्र वरूत्रयस्त्वां पचन्तु तव पक्‍वतां संपादयन्तु। तथा जनयस्त्वां पचन्तु पक्‍वत्वपरीक्षां कर्वन्त । वरूत्राय इति मन्त्रे त्वा देवी रित्याद्युत्तरभागोऽनुषज्यते।  
एषु मन्त्रेषु धिषणादिशब्दानामस्तदुक्तार्थपरतां दर्शयति—  
‘धिषणास्त्वेत्याह विद्या वै धिषणा विद्याभिरेवैनामभीन्धे ग्‍नास्त्वेत्याह छन्दाꣳसि वै ग्नाश्छन्दोभिरेवैनाꣳ श्रपयति वरूत्रयस्त्वेत्याह होत्रा वै वरूत्रयो होत्रा-भिरेवैनां पचति जनयस्त्वेत्याह देवानां वै पत्‍नीर्जनयस्ताभिरेवैनां पचति’ [सं. का. ५ प्र. १ अ. ७] इति। स्पष्टोऽर्थः।  
अदितिस्त्वा देवीत्यादीनामुक्तानां मन्त्राणां संख्यां प्रशंसति—  
‘षडभिःमचति षड्‍वा ऋतव ऋतुभिरेवैनां पचति’ [सं. का. ५ प्र. १ अ. ७] इति।  
अवटखननादीनामपि पाकाङ्गत्वेन षड्भिः पचतीत्युच्यते।  
वरूत्रयो जनय इत्यनयोः स्वाभिप्रेतं मन्त्रभेदं दर्शयितुं पचन्त्वित्येवम-न्तस्य भागस्यानुषङ्गरूपामावृत्तिं दर्शयति—  
‘द्विः पचन्त्वित्याह तस्माद्द्विः संवत्सरस्य सस्यं पच्यते’ (सं. का. ५ प्र. १ अ. ७) इति।  
वरूत्रयः पचन्तु जनयः पचन्त्वित्येवं द्विः प्रयोगः।  
कल्पः-‘मित्रैतामुखां पचेति पच्यमानां तिसृभिर्मैत्रीभिरुपचरति’ इति।  
तत्र प्रथमामाह—

[[1809]]

मित्रैतामुखामिति । हे मित्र सर्वप्राणिहितकारिन्देव त्वमेतामुखां पचपक्‍वां कुरु । एषां चोखा मा भेदि भिन्ना मा भवतु। एतामुखामभित्यै भेदाभावाय ते तुभ्यं परिददामि परित्राणाय ददामि। अथ द्वितीयामाह—  
अभिमामिति। मित्र इमामुखामभिबभूवाभितः प्‍राप्‍तवान् । कीदृशो मित्रः, सप्रथाः सविस्तारः प्रचुरकीर्तिरित्यर्थः । कीदृशीमिमां, महिनां दिवं महिम्‍ना द्युलोक-सदृशीम् । उतापि च श्रवसा पृथिवीं श्रवणेन पृथिवीसदृशीम्।  
अथ तृतीयामाह—  
मित्रस्येति । चर्षणीधृतो मनुष्याणां धारयितुर्मित्रस्य देवस्य श्रवः श्रोतुं योग्यं यशो महदस्तीति शेषः। सानसिं फलदानशीलं द्युम्‍नं द्रविणप्रदं चित्रश्रवस्तमं चित्रं श्रवः कीर्तिर्यस्यासौ चित्रश्रवाः, अतिशयेन तादृशस्तमेतादृशमुखारूपं स मित्रः पचत्विति शेषः।  
देवान्तरपरित्यागेन मित्रदेवताकमन्त्रस्वीकारे कारणं दर्शयति—  
“वारुण्युखाऽसीद्धा मैत्रियोपैति शान्त्यै” (सं. का. ५ प्र. १ अ. ७) इति।  
अभिद्धा प्‍रज्वलिता येयमुखा सेयमुग्रत्वाद्वारुणी, तस्या मैत्र्यच शान्तिर्भ-वति।  
कल्पः – “पक्‍वां देवस्त्वा सवितोद्वपत्वित्युद्वास्य” इति। पाठस्तु—  
देवस्त्वेति । हे उखे सविता देवस्त्वां स्वकीयया शक्त्योद्वपतु, अवटादूर्ध्वमानयतु। कीदृशः सविता, सुषाणिः शोभनौ पाणी यस्यासौ सुपाणिः। शोभना अङ्‍गुलयो यस्यासौ स्वङ्‍गुलीः । छान्दसो रेफः । उतापि च शोभनौ बाहू यस्यासौ सुवाहुः । मणिबन्धस्योभयतोऽवस्थितौ भागौ पाणिशब्देन बाहुशब्देन चोच्येते । अस्मिन्मन्त्रे सवितृशब्दतात्पर्यं दर्शयति—  
“देवस्त्वा सवितोद्वपत्वित्याह सवितृप्‍रसूत एवैनां ब्रह्मणा देवताभिरुद्वपति” [सं. का. ५ प्र. १ अ. ७] इति।

[[1810]]

सवित्रा प्‍रेरितः सन्नेनां ब्रह्मणा मन्त्रेण देवताभिश्च सहो (द्वपत्यु) द्वपनं  
कृतवान्भवति।  
कल्पः—“अपद्यमाना पृथिव्याशा दिश आ पृणेत्युत्तरतः सिकतासु प्रति-ष्ठाप्य” इति। पाठस्तु—  
अपद्यमानेति। हे उखे पृथिवि पृथिव्यां भूमौ त्वमपद्यमाना भङ्गमप्राप्‍नु- वती, आशा दिश आपृण प्राच्याद्या दिश आग्नेयादिविदिशश्च सर्वतः पूरय उत्तिष्ठाव-टाद्वहिरागत्योत्थिता भव, उत्थाय च बृहती प्रौढा भव। तादृशी त्वमूर्ध्वा सती ध्‍रुवा स्थिरा भव ऊर्ध्वोर्ध्वमुखी स्थिरा तिष्ठ।  
अस्मिन्मन्त्रे यद्दिशामापूरणमुक्तं सेयमग्नेः प्रभया व्याप्तिरित्येतत्तात्पर्यं दर्शयति—  
“अपद्यमाना पृथिव्याशा दिश आ पृणेत्याह तस्मादाग्निः सर्वा दिशोऽनुवि भाति” (सं. का. ५ प्र. १ अ. ७) इति।  
यस्मादुखायाः सर्वदिक्पूर्तिः प्रार्थ्यते तस्मादुखया मिश्रितोऽग्निः स्वतेजसाः सर्वा दिशः प्रकाशयति।  
उत्तरार्धेन स्थिरप्‍रतिष्ठा प्रार्थ्यत इति दर्शयति—  
“उत्तिष्ठ बृहती भावोर्ध्वा तिष्ठ घ्‍रुवा त्वमित्याह प्रतिष्ठित्यै” ’ [सं. का. ५ प्र. १ अ. ७] इति।  
कल्पः—“वसवस्त्वाऽऽच्छृन्दन्तु गायत्रेण छन्दसेति चतुर्भिरजाक्षीरेणो-खामा च्छृणत्ति” इति । पाठस्तु—  
वसवस्त्वेति । हे उखे वसुनामका देवा अङ्गिरस इव त्वां सिञ्चन्तु। एवमुत्तरत्रापि योज्यम्। एतैर्मन्त्रैः साध्यं सेचनं विधत्ते—  
‘असुर्यं पात्रमनाच्छृण्णमां च्छृणत्ति देवत्राऽकः” [सं. का. ५ प्र. १ अ. ७] इति।  
यज्ञसाधनं पावमग्निदग्धं तद्‍द्रवद्रव्येण यदा न सिक्तं भवति तदानीमसुर-योग्यं भवेत्, तत्परिहारायाऽऽसिञ्चेत् । सिक्तं पात्रं देवत्रा देवेष्वकः करोति । देवयोग्यं भवतीत्यर्थः । सेचनसाधनं विधत्ते—

[[1811]]

“अजक्षीरेणाऽऽच्छृणत्ति परमं वा एतत्पयो यदजक्षीरं परमेणैवैनां पयसा-ऽऽच्छृणत्ति” (सं. का. ५ प्र. १ अ. ७) इति।  
लोकेऽऽजाक्षीरस्य सर्वव्याधिपरिहारहेतुत्वाद्वेदेऽपि “आग्नेयी वा एषा। यदजा” इत्युक्तत्वात्परमत्वम् ।  
लोके दग्धस्य पात्रस्य मन्त्रमन्तरेणैव सेचनं कुर्वन्ति। अतस्तद्व्यावृत्त्यर्थ-मिह मन्त्रेण सेचनं विधत्ते—  
“यजुषा व्यावृत्त्यै” [सं. का. ५ प्र. १ अ. ७] इति।  
सामान्येन मन्त्रं विधाय विशेषेण च्छन्दोलिङ्‍गकान्मन्त्रान्विधत्ते—  
“छन्दोभिरा च्छृणत्ति छन्दोभिर्वा एषा क्रियते छन्दोभिरेव छन्दाꣳ स्या च्छृणत्ति” (सं. का. ५ प्र. १ अ. ७) इति।  
पूर्वं वसवस्त्वा कृण्वन्तु गायत्रेण च्छन्दसेति च्छन्दोलिङ्‍गकैर्मन्त्रेरेषा क्रियते । अत इयं च्छन्दोरूपा । तस्मादुखारूपाणि च्छन्दांसि मन्त्ररूपैश्छन्दोभिरेवा-ऽऽसिक्तानि भवन्ति । अत्र विनियोगसंग्रहः—

वसवः सप्‍तभिर्धूपोऽदितिस्त्वेत्यवटं खनेत्।  
देवोखां तत्र संस्थाप्य धिषणेति चतुष्टयात्।  
अग्निं क्षिपेन्मन्त्रभेदो वरूजनपदद्वयात्।  
मित्रत्रयेणोपचारो देव उद्वासयेदुखाम्।।  
अपेति सिकतास्वेतां निधाय वसवेत्यतः।  
चतुष्टयादजाक्षीरं सिच्चेद्‍द्वाविं शतिर्मताः।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे प्रथमप्रपाठके  
षष्ठोऽनुवाकः ।। ६ ।।

### ०७ 
[अथ चतुर्थकाण्डे प्रथमप्रपाठके सप्तमोऽनुवाकः]।  
समा॑स्त्वाऽग्न ऋ॒तवो वर्धयन्तु संवत्स॒रा

[[1812]]

ऋष॑यो॒ यानि॑ स॒त्या। सं दि॒व्येन॑ दीदिहि  
रोच॒नेन॒ विश्वा॒ आ भा॑हि प्र॒दिशः॑ पृथि॒-  
व्याः । सं चे॒ध्यस्वा॑ग्ने प्र च॑ बोधयैन॒मुच्‍च॑  
तिष्ठ मह॒ते सौभ॑गाय । मा च॑ रिषदुपस॒त्ता  
ते॑ अग्ने ब्र॒ह्माण॑स्ते य॒शसः॑ सन्तु॒ माऽन्ये ।  
त्वाम॑ग्ने वृणते ब्राह्म॒णा इ॒मे शि॒वो अ॑ग्ने  
[१] । सं॒वर॑णे भवा नः। स॒प॒त्‍न॒हा नो॑  
अभिमाति॒जिच्‍च॒ स्वे गये॑ जागृ॒ह्यप्र॑युच्छन् ।  
इ॒हैवाग्ने॒ अधि॑ धा॑रया र॒यिं मा त्वा॒ नि  
क्र॑न्पू॒र्वचितो॒ निका॒रिणः॑ । क्ष॒त्त्रम॑ग्ने सु॒य-  
म॑मस्तु॒ तुभ्य॑मुपस॒त्ता व॑र्धता ते॒ अनि॑ष्टृतः।  
क्ष॒त्त्रेणाग्ने॒ स्वायुः॒ सꣳ रभस्व मि॒त्रेणा॑ग्ने  
मित्र॒धेते॑ यतस्व । स॑जा॒॒तानां॑ मध्यम॒स्था  
ए॑धि॒ राज्ञा॑मग्न विह॒व्यो॑ दीदिही॒ह । अति॑  
[ २ ] निहो॒ अति॒ स्रिधोऽत्यचि॒त्ति॒मत्यरा॑-  
तिमग्ने । विश्वा॒ ह्य॑ग्ने दुरि॒ता सह॒स्वाथा॒स्म  
भ्य॑ꣳ स॒हवी॑राꣳर॒यिं दाः॑ । अ॒ना॒धृ॒ष्यो जा॒-  
तवेदा॒ अनि॑ष्टृतो वि॒राडा॑ग्निः क्षत्त्र॒भृद्दी॑दिही॒-  
ह । विश्वा॒ आशाः॑ प्रमु॒ञ्चन्मानु॑षीर्भि॒यः  
शि॒वाभि॑रद्य॒ परि॑ पाहि नो बृ॒धे। बृह॑स्पते  
सवितर्बो॒धयै॑न॒ꣳ सꣳ शितं चित्संत॒राꣳ सꣳ  
शि॑शाधि। व॒र्धयै॑नं मह॒ते सौभ॑गाय [३]

[[1813]]

विश्व॑ एन॒मनु॑ मदन्तु दे॒वाः अ॒मु॒त्र॒ भूया॒-  
दध॒ यद्य॒मस्य॒ बृह॑स्पते अ॒भिश॑स्ते॒रमु॑ञ्‍चः ।  
प्रत्यौ॑हतामश्विना॑ मृ॒त्युम॑स्माद्दे॒वाना॑मग्‍ने  
भि॒षजा॒ शची॑भिः । उद्व॒यं तम॑स॒स्परि॒ प-  
श्य॑न्तो॒ ज्योति॒रुत्त॑मम् । दे॒वं दे॒वत्रा सूर्य॒मग॑-  
न्म॒ ज्योति॑रुत्त॒मम् [ ४ ] ।।  
( इ॒मे शिंवो अ॒ग्नेऽति॒ सौभ॑गाय॒ चतु॑स्त्रिꣳशञ्च ) ।  
इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमप्रपाठके सप्तमोऽनुवाकः ।। ७।।

[अथ चतुर्थकाण्डे प्रथमप्रपाठके सप्तमोऽनुवाकः]।  
षष्ठेऽनुवाक उखासंस्कार उक्तः । अथ सप्तमेऽनुवाके पञ्‍चपश्‍वङ्गभूता आग्निक्यः सामिधेन्य उच्यन्ते।  
कल्पः—‘एकर्विंशतिं चतुर्विशतिं वा पराचीः सामिधेनीरन्वाहैकादश प्राकृतीः समास्त्वाऽग्न इति दशाऽऽग्‍निकीः’ इति । तत्राऽऽद्यामाह—  
समास्‍त्‍वाऽग्‍न इति । समाशब्दः संवत्सरवाची । संवत्सरशब्देन तु तदव यवा मासा अर्धमासाश्चोपलक्ष्यन्ते । हेऽग्ने संवत्सर ऋतवो मासा अर्धमासाश्चेत्येते कालविशेषाः । तथर्पयो मन्त्रद्रष्टारः । तथा यानि सत्यानि सत्यवचनानि सन्ति ते सर्वेऽपि त्वां वर्धयन्तु । तैर्वर्धितस्त्वं दिव्येन द्युलोकार्हेण रोचनेन तेजसा संदीदिहि सभ्यग्दीप्यस्व । किंच त्वदीयया दीप्‍त्या पृथिव्याः संबन्धिनीः प्रदिशः सर्वा दिशो विदिशश्चाऽऽभाहि सर्वतो भासय । अथ द्वितीयामाह—  
सं चेध्यस्वाग्न इति । हेऽग्‍ने त्वं समिध्यस्व च स्वयमपि दीप्तो भव । एनं प्रबोधय च यजमानं कर्मानुष्ठानाय प्रबुद्धं कुरु । महते सौभगायोत्तिष्ठ

[[1814]]

च यजमानस्यात्यन्तसौभाग्यार्थमुद्युक्तोऽपि भव । हेऽग्‍ने ते तवोपसत्ता परिचारकश्च मत्परिषन्मा हिंस्यताम् । किंच ते त्वदीया ब्रह्माणो ब्राह्मणा ऋत्विग्यजमाना यशसः सन्तु यशरिवनो भवन्तु । अन्ये त्वत्परिचर्याविमुका यशस्विनो मा भूवन् । अथ तृतीयामाह—  
त्वामग्न इति । हेऽग्न इमे ब्राह्मणा ऋत्विग्यजमानास्त्वां वृणते संभजन्त आराधयन्ति । हेऽग्‍ने नोऽस्माकं संवरणेऽपराधानामाच्छादने निमित्तभूते सति शिवः शान्तो भव, अपराधं मा प्रकटयेत्यर्थः । किंच नोऽस्माकं सपत्‍नहा वीरघाती, अभिमातिजित्पापजयकारी च भूत्वा स्वे गये स्वकीये गृहेऽप्रयुछन्प्रमादमकुर्वन्ञ्जागृहि सावधानो भव । अस्माद्धितं विचारयेत्यर्थः । अथ चतुर्थीमाह—  
इहैवाग्‍न इति । हेऽग्‍न इहैव गृह एव रयिं धनमधिधारयाधिक्येन संषा-दय । पूर्वचितो येऽस्मत्तोऽपि पूर्वमग्नेश्चेतारस्तेऽस्मान्प्रति निकारिणो निराकर्तारो भृत्वा त्वामस्मामिश्चीयमानमग्‍निं मा निक्रन्मेमैव निराकुर्वन्तु । हेऽग्‍ने तुभ्यं तव क्षत्रं बलं सुयममस्तु सुस्थितं भवतु । ते तत्रोपसत्ता परिचारकोऽनिष्टृतः केनापि नित रामहिंसितः सन्वर्धताम् । अथ् पञ्चमीमाह—  
क्षत्त्रेणाग्न इति । हेऽग्‍ने क्षत्रेण त्वदीयेन बलेन स्वायुरस्मदीयं शोभनमायुः संरभस्व संरक्षाऽऽयुःसंरक्षणेऽप्रमत्तो भव । हेऽग्‍ने मित्रधेये मित्राणामस्माकं धारणे मित्रेणानुग्रहयुक्तेन चित्तेन यतस्व प्रतस्व प्रयत्‍नं कुरु । अग्‍निना सह प्रजापतेर्मुखतो जातत्वाद्‍ब्राह्मणा अग्‍नेः सजातास्तेषां मध्यमस्था एधि मध्यमे प्रदेशेऽवस्थितो भव । सर्वदा ब्राह्मणान्पूजयेत्यर्थः । हूयतेऽत्रेति हवा यज्ञा विविधाश्च ते हवाश्च विहवाः विहवानर्हतीति विहव्यः । हेऽग्‍ने त्वमिह भूमौ राज्ञां विहव्यो विविधयज्ञप्रवर्तकः सन्दीदिहि, अतिशयेन दीप्यस्व । अथ षष्ठीमाह—  
अति निहो अतीति । निकृष्टानि श्वशुकरादिजन्मानि जिहीते प्राप्‍नोति यैर्दुरितैस्तानि दुरितानि हकारान्तेन निहशब्देनोच्यन्ते । शरीरशोषणादिहेतवो रोग-विशेषाः स्रिधुशब्दनोच्यन्ते । हेऽग्‍ने निहो दुरितान्यतिसहस्वातिशयेन विना

[[1815]]

शय । स्त्रिधो रोगांश्चातिसहस्व । अचित्तिं कर्मानुष्ठानविषयज्ञानं चातिसहस्व । अरातिं कर्मविघ्नकारिणं शत्रु चातिसहस्व । हिशब्दोऽपिशब्दार्थः । किंबहुना, हेऽग्‍ने विश्वान्यपि दुरितान्यनिष्टकारणानि सहस्व विनाशय । अथानन्तरमस्मभ्यं सहवीरां वीरैः पुत्रैः सहितां सयिं धनं दा देहि । अथ सप्तमीमाह—  
अनाधृष्य इति । हेऽग्‍ने त्वमिह कर्मणि दीदिहि दीप्यस्व । कीदृशस्त्वम् । अनाधृष्य इतः परं केनाप्यधर्षणीयः । जातवेदा उत्पन्नसमस्तजगदभिज्ञः । अनिष्टृत इतः पूर्वमपि केनाप्यहिंसितः । विराड्‍‍विविधं राजमानः । क्षत्रं बलं बिभर्तीति क्षत्र-भृत् किंच यथोक्तविशेणषविशिष्टस्त्वं शिवाभिः शान्ताभिरनुग्रह दृष्टिभिरद्यास्मिन्क-र्मणि नोऽस्मान्वृधेऽभिवृद्धये परिपाहि सर्वतः पालय । किं कुर्वत् । बिश्वा आशा निषिद्धाचरणविषयाः सर्वास्तृष्णा मानुषीर्भियो मनुष्येषु प्रसक्ता व्याध्यादिभीतीश्च प्रमुञ्चन्प्रकर्षेण निवारयन् । अथाष्टमीमाह—  
बृहस्पत इति । अत्र बृहस्पतिसवितृशब्दावग्निपरौ । सामिधेनीनामाग्‍नेय-त्वात् । बृहस्पतिसवितृभ्यां तुल्य हेऽग्‍ने एनं यजमानं बोधय कर्मणि बुद्धिमन्तं कुरु। संशितंचित्पूर्वमेव निशितबुद्धिमप्येनं संतरां संशिशाधि पुनरप्यतिशयेन सम्यगनुशा-सनवन्तं कुरु । एनं यजमानं महते सौभगाय वर्धय । विश्वे सर्वेऽपि देवा एनं यज-मानमनुमदन्तु समीचीनोऽयमिति हृष्यन्तु । अथ नवमीमाह—  
अमुत्रभूयादिति । भूयो भावः । अमुत्र स्वर्गे भूयोऽमुत्रभूयः । स्वर्गे चि-रावस्तानमित्यर्थः । पञ्चमी निमित्तार्था । अधशब्दो धकारयुक्त इदानीमित्येतस्मिन्नर्थे वर्तते । हे बृहस्पतितुल्याग्‍नेऽमुत्रभूयात्स्वर्गे चिरावस्थानं निमित्तीकृत्याथेदानीं यम-स्याभिशस्तेर्यमसंबन्धिहिंसानिमित्तात्पापादस्मानमुञ्चो मोचितवानसीति यत्तेनास्माकं परलोकविषये चिन्ता नास्तीति शेषः । हेऽग्‍ने देवानां भिषजावश्विनौ देवौ शचीभिः। स्वकीयशक्तिभिरस्माद्यजमानान्मृत्युं प्रत्याहैताम्, अपमृत्युमिह लोके निराकुरुताम् । अथ दशमीमाह—  
उद्वयं तमस इति । वयं तमस उत्तरं ज्योतिस्तमसो विनाशकत्वेनोत्कृष्ट-

[[1816]]

मग्‍निसंबद्धं ज्योतिरुत्परि पश्यन्त उत्कर्षेण सर्वतोऽवलोकयन्तो देवत्रा देवेषु मध्ये सूर्यं देवं सृर्यरूपेण वर्तमानमग्‍निसंबद्धमेवोत्तयं ज्योतिरगन्म प्राप्तास्म ।  
अत्र विनियोगसंग्रहः—  
समास्त्वा सामिधेन्यः स्युर्दशैता आग्‍निके पशौ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे प्रथमप्रपाठके  
सप्तमोऽनुवाकः ।। ७ ।।

### ०८ 
( अथ चतुर्थकाण्डे प्रथमप्रपाठकेऽष्टमोऽनुवाकः )।  
ऊ॒र्ध्वा अ॑स्य स॒मिधो॑ भवन्त्य॒र्ध्वा शु॒क्रा  
शो॒चीꣳष्यग्तेः । द्युमत्त॑मा सु॒प्रती॑कस्य  
सू॒नोः । तनू॒नपा॒दसु॑रो वि॒श्ववे॑दा दे॒वो दे॒वेषु॑  
दे॒वः । प॒थ आऽन॑क्ति॒ मध्वा॑ घृतेन॑ । मध्वा॑  
य॒ज्ञं न॑क्षसे प्रीणा॒नो नरा॒शꣳसो॑ अग्ने ।  
सु॒कृद्दे॒वः स॑विता॒ वि॒श्ववा॑रः । अच्छा॒यमे॑ति॒  
शव॑सा घृ॒तेने॑डा॒नो वह्‍‍नि॒र्नम॑सा । अ॒ग्‍निꣳ  
स्रुचो॑ अध्व॒रेषु॑ प्र॒यत्सु॑ । स य॑क्षदस्य महि॒  
मान॑मग्नेः सः ( १ ) ईं॒ म॒न्द्रासु॑ प्र॒यसः॑ ।  
वसु॒श्चेति॑ष्ठो वसु॒धात॑मश्च । द्वारो॑ दे॒वीरन्व॑-  
स्य॒ विश्वे॑ व्र॒ता द॑दन्ते अ॒ग्नेः उ॒रु॒व्यच॑सो॒  
धाम्‍ना॒ पत्य॑मानाः । ते अ॑स्य योष॑णे दि॒व्ये  
न योना॑वु॒षासा॒नक्ता॑ । इ॒मं य॒ज्ञम॑क्तामध्व॒रं

[[1817]]

नः॑ । दैव्या॑ होतारावू॒र्ध्वम॑ध्व॒रं नो॒ऽग्नेर्जि॒-  
ह्‍वाम॒भि गृ॑णीतम् । कृ॒णु॒तं न॒ स्वि॑ष्टिम् ।  
ति॒स्रो दे॒वीर्ब॒र्हिरेदꣳ सद॒न्त्विडा॒ सर॑स्वती  
( २ ) भार॑ती । म॒ही गृ॑णा॒ना । तन्न॑स्तु॒री-  
प॒मद्‍भु॑तं पुरु॒क्षु त्वष्टा॑ सु॒वीर॑म् । रा॒यस्पोषं  
वि ष्य॑तु॒ नाभि॑म॒स्मे । वन॑स्ष॒तेऽव॑ सृजा॒ र-  
रा॑ण॒स्त्मना॑ दे॒वेषु । अ॒ग्निर्ह॒व्यꣳ श॑मि॒ता सू॑-  
दयाति । अ॒ग्ने स्वाहा॑ कृणुहि जातवेद॒ इ-  
न्द्रा॑य ह॒व्यम् । विश्वे॑ देवा ह॒विरि॒दं जु॑प-  
न्ताम् । हि॒र॒ण्य॒ग॒र्भः सम॑वर्त॒ताग्रे॑ भू॒तस्य॑  
जातः पति॒रेक॑ आसीत् । स दा॑धार पृ-  
थि॒वीं द्याम् [ ३ ] उ॒तेमां कस्मै॑ दे॒वाय॑  
ह॒विषा॑ विधेम । यः प्रा॑ण॒तो नि॑मिष॒तो म॑-  
हि॒त्वैक॒ इद्राजा॒ जग॑तो ब॒भूव॑ । य ईशे॑  
अ॒स्य द्वि॒पद॒श्चतु॑ष्पदः॒ कस्मै॑ दे॒वाय॑ ह॒विषा॑  
विधेम । य आ॑त्म॒दा ब॑ल॒दा यस्य॒ विश्व॑  
उ॒पासते प्र॒शिषं॒ यस्य॑ दे॒वाः । यस्य॑ छा॒-  
याऽमृतं॒ तस्य मृ॒त्युः कस्मै॑ दे॒वाय॑ ह॒विषा॑  
विधेम । यस्ये॒मे हि॒मव॑न्तो महि॒त्वा यस्य॑  
समुद्रꣳ र॒सया॑ स॒ह [ ४ ] आ॒हुः । यस्ये॒माः  
प्र॒दिशो॒ यस्य॑ बा॒हू कस्मै॑ दे॒वाय॑ ह॒विषो॑  
विधेम । यं क्रन्द॑सी॒ अवसा॑ तस्तभा॒ने अ॒-

[[1818]]

भ्यैक्षे॑तां॒ मन॑सा॒ रेज॑माने । यत्र धि॒ सूर॒  
उदि॑तौ॒ व्येति कस्मै॑ दे॒वाय ह॒विषा॑ विधे  
म । ये॒न द्यौरु॒ग्रा पृथि॒वी च॑ दृ॒ढे येन॒ सुवः॑  
स्तभि॒तं येन॒ नाकः॑ । यो अ॒न्तरि॑क्षे॒ रज॑सो  
वि॒मानः॒ कस्मै॑ दे॒वाय॑ ह॒विषा॑ विधेम । आपो॑  
ह॒ यन्म॑ह॒तीर्विश्व॑म ( ५ ) । आय॒न्दक्षं॒  
दधा॑ना ज॒नय॑न्तीर॒ग्निम् । ततो॑ दे॒वानां॒ नि-  
रवर्त॒तास॒रेक॒ कस्मै॑ दे॒वाय॑ ह॒विषा॑ विधेम ।  
यश्चि॒दापो॑ महि॒ना प॒र्यप॑श्य॒द्दक्षं॒ दधा॑ना ज-  
नय॑न्तीर॒ग्‍निम् । यो दे॒वेष्वधि॑ दे॒व एक॒ आ-  
सी॒त्कस्मै॑ दे॒वाय॑ ह॒विषा॑ विधेम ( ६ ) ।।  
( अ॒ग्नेः स सर॑स्वती॒ द्याꣳ स॒ह विश्वं॒ चतु॑स्त्रिꣳशच्‍च )।  
इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमप्रपाठकेऽष्टमोऽनुवाकः ।। ८।।

( अथ तृतीयकाण्डे प्रथमप्रपाठकेऽष्टमोऽनुवाकः ) ।  
सप्तमेऽनुवाकेऽग्निचयनाङ्गभूते पशौ सामिधेन्योऽभिहिताः । अथाष्टमे प्रयाजयाज्या आप्रीनाम(मि)का उच्यन्ते ।  
कल्पः—‘ऊर्ध्वा अस्य समिधो भवन्तीति प्रयाजानामाप्रियो भवन्ति’ इति।  
तत्र प्रथमामाह—  
ऊर्ध्वा अस्येति । प्रयाजानां सर्वेषामग्निविशेषा एव देवताः । तत्र प्रथम-प्रयाजदेवतामग्निविशेषरूपामयं समिच्छब्द आचष्टे । सम्यगि धे प्रकाशत इति व्युत्पत्तेः । बहुवचनं पूजार्थम् । अस्याग्‍नेः स्वरूपविशेषभूताः समिधः समिन्नामिका

[[1819]]

देवता ऊर्ध्वा भवन्ति, अस्मच्छ्रेयोर्थमुद्युक्ता भवन्तु । तदुद्योगाच्छोचींषि ज्वालास्व-रूपाण्यूर्ध्वा भवन्तुत्तमानि भवन्तु । कीदृशानि शोचींषि, शुक्रा भास्वराणि द्युमत्त-माऽतिशयेन दीप्तिमन्ति । कीदृशस्याग्‍नेः, सुप्र॑तीकस्य सुमुखस्य सूनोः पुत्रवद्धित-कारिणः । अथ द्वितीयामाह—  
तनूनपादसुर इति । तनूर्न पातयति न विनाशयतीति तनूनपात्, शरीर-पालक इत्यर्थः । एतन्नामकः कश्चिदग्निविशेषो मध्वा मधुरेण घृतेन पथ आनक्ति स्वर्गसाधनत्वेन तन्मार्गभूतानि हवींषि घृतेनाऽऽक्तानि करोतु । कीदृशस्तनूनपात् । असू प्राणान्‍राति ददातीत्यसुरः । अत एव शरीरपालक इति युक्तम् । विश्वं वेत्तीति विश्ववेदाः । देवो द्योतनात्मको मनुष्यैः पूजनीयो वा । न केवलं मनुष्येष्वेव देवो-ऽपि तु देवेष्वप्यधिको देवः । अथ तृतीयामाह—  
मध्वा यज्ञमिति । नरैः शंसनीयो नरशंसः । एतन्नामकः कश्चिदग्निवि-शेषः। हेऽग्‍ने त्वं नराशंसो भूत्वा मध्वा मधुरेण घृतेन प्रीणानस्तृप्यन्निमं यज्ञं नक्षसे प्राप्‍नोषि निर्वर्तयसीत्यर्थः । कीदृशो नराशंसः । सुष्ठु करोति वैकल्यं परिहरतीति सुकृत् । देवो द्योतनात्मकः सविता कर्मण्यस्माकं प्रेरकः । विश्वानि दुरितानि वार-यतीवि विश्ववारः । अथ चतुर्थीमाह—  
अच्छायमेतीति । ईडान इत्यग्निविशेषस्य नामधेयम् । स्तुतिप्रियत्वादीडान इत्युच्यते । एतन्नामकोऽयं वह्निः शवसा बलेन युक्तः सन्नच्छ यज्ञं प्राप्‍तुमेति गच्छति। तमग्निमध्वरेषु प्रयत्सु यज्ञेषु प्रवर्तमानेषु स्रुचो घृतेन जुहूनिष्ठेनाऽऽज्येन नमसा नम-स्कारेण च परिचरेमेति शेषः । अथ पञ्‍चमीमाह—  
स यक्षदस्येति । बर्हिर्नामकः कश्चिदग्निविशेषः प्राकृते बर्हिरग्‍न आज्यस्य वेत्वित मन्त्रे प्रसिद्धत्वादिह प्रसिद्धवाचकेन तच्छब्देन परामृश्यते । स तादृशो बर्हि-र्नामकोऽग्निविशेषोऽस्य सामान्यरूपस्याग्‍नेर्महिमानं यक्षद्यजतु पूजयतु । स *ईं स एव बर्हिर्नामकोऽग्निर्मन्द्रासु हर्षजनिकासु स्तुतिरूपासु ऋक्षु प्रयसः प्रयासवान्,  
* मन्त्रेऽनुस्वारलोपश्छान्दसः ।

[[1820]]

अधिकपरिचर्यायुक्त इत्यर्थः । किंचायं बर्हिर्नामकोऽग्निर्वसुः प्राणिनां वासयिता चेतिष्ठोऽतिशयेनाभिज्ञो वसुधातमश्च यजमानार्थं द्रव्यस्यातिशयेन धारयिता ।  
अथ षष्ठीमाह—  
द्वारो देवीरन्वस्येति । द्वार्शब्देन स्त्रीमूर्तिधरः कश्चुदग्‍निविशेष उच्यते । पूजार्थं बहुवचनम् । या देव्यो द्वार्शब्दाभिधेयाः प्रथममग्‍नेर्व्‍रतमाचरन्ति ता द्वारो देवीरनु विश्वे सर्वे यजमाना अस्याग्नेः संबन्धीनि व्‍रतानि कर्माणि ददन्ते हविः प्रयच्छन्ति । कीदृशीर्द्वारः । उरुव्यचसो विस्तीर्णगतीर्धाभ्‍ना तेजसा प्रत्यमानाः प्राप्य- माणास्तेजास्विनीरित्यर्थः । अथ सप्तमीमाह—  
ते अस्येति । उषासेत्युषःकालरूपा काचिदग्‍नेमूर्तिः, नक्तेति च रात्रिरूपा काचिदग्‍नेर्मूर्प्तिः । उषासा च नक्ता चोषासानक्ता । एतन्नामिके ये अस्याग्‍नेर्मूर्ती ते नोऽस्मदीयमिमं यज्ञं योनावस्मिन्स्थानेऽध्वरं हिंसारहितं यथा भवति तथाऽवतां रक्षताम् । कीदृश्यौ ते, योषणे परस्परमिश्रिते । तत्र दृष्टान्तः— दिव्ये न, यथा द्युलोकस्थे मूर्ती भासमाने भवत एवमेते मूर्ती । अथाष्टमीमाह—  
दैव्या होताराविति । होतृशब्दाभिधेयौ द्वावग्‍निविशेषौ । होतृत्वं च विविधं दैव्यं मानुषं च । तत्रैतौ होतारौ दैव्यौ । हे दैव्या होतारावग्‍नेर्जिह्‍वां ज्वालामभिलक्ष्य प्रवृत्तमूर्ध्वमत्युच्छ्रितं नोऽध्वरमस्मदीयमिमं यज्ञं गृणीतं प्रख्या पयतम् । किंच नोऽस्मदर्थं स्विष्टिं कृणुतं वैगुण्यं परिहत्येतामिष्टिं शोभनां कुरुतम् ।  
अथ नवमीमाह—  
तिस्रो देवोरिति । इडा सरस्वती भारतीत्यादिशब्दवाच्यास्तिस्रो देव्योऽ-ग्‍निमूर्तयो याः सन्ति ता इदं बर्हिरिमं यज्ञमासदन्तु । प्राप्‍नुवन्तु । तासां प्रत्येके विशेषणमाह—मही महती गृणाना यज्ञं प्रख्यापयन्ती । अथ दशमीमाह—  
तन्नस्तुरीपमिति । त्वष्टेति कश्चिदग्‍निविशेषः । सोऽयमस्मे अस्मासु तदैश्वर्यं, विष्यतु विशेषेणावंसितं करोतु संपूर्ण करोत्वित्यर्थः । कीदृशमैश्वर्यं, नोऽ-स्मदर्थं तुरीपं तूर्णमेव प्राप्यमाणम् । अद्‍भुतं गवाश्वादिबाहुल्येऽऽश्चर्यरूपं, पुरुक्षु पुरुभिर्बहुभिमर्नुष्यैः क्षूयते शब्द्यते प्रशस्यत इति पुरुक्षु ( तादृशम् ) । शोभना

[[1821]]

वीराः पुत्रा यस्मिंस्तत्सुवीरं, रायो धनस्य पोषः पुष्टिर्यस्मिंस्तद्रायस्पोपं, नाभिं रथचक्रगतानामराणां नाभिरिव सर्मेषां बन्धूनामाश्रयभूतं [ तादृशम् ] ।  
अथैकादशीमाह  
वनस्पतेऽवेति । वनस्पतिनामकः कश्चिदुग्‍निविशेषः । हे वनस्पते त्वं रणाणो दानशीलः सन्‍रममाणो वा देवेष्वस्माभिर्यष्टव्येषु त्मनाऽवसृजास्मद्दत्तं हविः स्वयमेव स्थापय । अस्माभिः प्रार्थितोऽयमग्‍निः शमिता दुरितापशमस्य कर्ता सन्हव्यं सूदयाति, अस्मदीयं हर्विर्देवेषु सूदयतु । अथ द्वादशीमाह—  
अग्ने स्वाहेति । स्वाहाकाराभिमानी कश्चिदग्‍निविशेषः । तादृश हे जात-वेदोऽग्‍न इन्द्रार्थमिदं हव्यं स्वाहा कृणुहि स्वाहुतं कुरु । विश्वे देवाः सर्वेऽपि देवा-स्तदा तदा मया दीयमानमिदं हविर्जुषन्ताम् । यद्यप्येकादशेव प्रयाजास्तथाऽपि द्वितीयतृतीययोर्मन्त्रयोः पुरुषभेदेन व्यवस्थियत्वान्मन्त्राणां द्वादशसंख्या न विरुद्यते । सा च व्यवस्था सूत्रकारेण दर्शिता– “नराशंसो द्वितीयः प्रयाजो वसिष्ठशुनकानां तनूनपादितरेषां गोत्राणाम्” इति।  
कल्पः—हिरण्यगर्भः समवर्तताग्र इति स्रुच्यमाघारयति” इति। पाठस्तु—  
हिरण्यगर्भ इति । हिरण्ये ब्रह्माण्डरूपे गर्भरूपेणावस्थितः प्रजापतिर्हिर-ण्यगर्भः । स च भूतस्य प्राणिजातस्याग्रे समवर्तत प्राणिजातोत्पत्तेः पुरा स्वयं शरीरधारी बभूव । स च जात उत्पन्नमात्र एक एवोत्पत्स्यमानस्य सर्वस्य जगतः पतिरासीत् । क एव पृथिवी द्यां विस्तीर्णो दिवं दाधार धृतवान् । उतापि चेमां भूमिं दाधार । तादृशाय कस्मै प्रजापतये देवायाऽऽधाररूपेण हविषा विधेम परिचरेम् ।  
कल्पः—“यः प्राणतो य आत्मदा इति प्राजापत्यस्य” इति।  
यः पशुः प्राजापत्यस्तस्यैते याज्यानुवाक्ये इत्यर्थः । तत्र वपायां द्वे ऋचौ पुरोडाशे द्वे ऋचौ हविषि द्वे ऋचाविति षडृचो याज्यानुवाक्याः ।  
तत्र प्रथमामाह—  
यः प्राणत इति । यः प्रजापतिरेक इदेक एव प्राणतः श्वासयुक्तस्य

[[1822]]

निमिषतश्चक्षूर्निमेषयुक्तस्य च सर्वस्य जगतो महित्वा स्वमहिम्ना राजा बभूव । अत एव यः प्रजापतिरस्य द्विपदो मनुष्यादेश्चतुष्पदो गवादेश्चेसे नियमनाव समर्थो भवति। तादृशाय कस्यै देवाय हविषा विधेम । अथ द्वितीयामाह—  
य आत्मदा इति । यः प्रजापतिरात्मदाः शरीरेषु जीवरूपेणऽऽत्मप्रद बलदाः सामर्थ्यप्रदश्च, यस्य प्रजापतेः प्रशिषमाज्ञां विश्वे सर्वे मनुष्या उपासते नातिवर्तन्ते । किंच यस्य प्रशिषं देवा अप्युपासते । अमृतममरणं मोक्षरूपं यस्य च्छाया, यस्य प्रजापतेश्छायावत्स्वाधीने, मृत्युः प्राणिनां मरणमपि यस्य च्छायेव स्वाधीनस्तादृशाय कस्मै देवाय हविषा विधेम । अथ तृतीयमाह—  
यस्येमे हिमवन्त इति । इमे हिमवन्तो हिमवत्प्रमुखाः पर्वता यस्य महित्वा महिम्‍ना वर्तन्ते । रसया भूभ्या सहावस्थितं समुद्रं यस्य स्वाधीनमाहुः । इमादृश्य-मानाः प्रदिशः प्राच्यादिदिशो यस्याधीना आहुः । यस्य प्रजापतेर्बाहू धर्माधर्माविति शेषः । तादृशाय कस्मा इत्यादि । अथ चतुर्थीमाह—  
यं क्रन्दसी इति । प्रजापतेः क्रन्दनाद्रोदनादुत्पन्ने द्यावापृथिव्यौ क्रन्दसी अत एवान्यत्राऽऽम्‍नातम्—‘यदरोदीत्तदनयो रोदस्‍त्‍वम्’ इति । ते च द्यावापृथिव्या-ववसा रक्षणेन निमित्तेन यं प्रजापतिं मनसाऽभ्यैक्षेतामभित ईक्षणं कृतवत्यौ अय-मावां रक्षत्वित्याशासनं कृतवत्यावित्यर्थः । कीदृशौ द्यावापृथिव्यौ, तस्तभाने देवानां मनुष्याणां चावस्थानाय स्तम्भिते, रेजमाने दीप्यमाने सूरः सूर्यो यत्राधि यस्मिन्प्रजाप-तावधिश्रित्योदितौ व्येति उदयविषये विविधं गच्छति, तादृशाय कस्मै देवाय हविषा विधेम । अथ् पञ्चमीमाह—  
येन द्यौरुग्रेति । उग्रा पुण्यरहितैः प्राणिमिर्दुष्प्रामा द्यौः पृथिवी चेत्येते उभे येन प्रजापतिना दृढे कृते । सुवः स्वर्गसुखं येन प्रजापतिना स्तभितं पुण्य कृत्सु व्यवस्थापितम् । नाको दुःखरहितो मोक्षो येन प्रजापतिना ज्ञानिषु स्तभितः । यश्च प्रजापतिरन्तरिक्षे लोके रजसो राजसस्व यक्षगन्धर्वादेर्विमानो विमाता निर्माता, तादृशाय कस्मा इत्यादि । अथ षष्ठीमाह—

[[1823]]

आपो ह यदिति । यद्यस्य प्रजापतेरनुग्रहान्महतीर्महत्य आपो विश्वमाय-न्विश्वाकार प्राप्ताः । अत एव स्मर्यते—  
“अप एव ससर्जाऽऽदौ तासु वीर्यमवासृजत्।  
तदण्डमभवद्धैमम्” इति।  
कीदृश्य आपः, दक्षमग्निचयने कुशलं यजमानं दधाना धारयन्त्य उत्पाद यन्त्यः । तथा चेतव्यमग्‍निं जनयन्तीरुत्पादयन्त्यः । ततस्तस्मात्प्‍रजापतेर्देवानां सर्वे-षामसुर्जीवनमेतुः प्राण एको निरवर्तत निष्पन्नः। तादृशाय कस्मा इत्यादि । सेयमृक्‍षष्ठी हविष याज्या । तत्रैवान्यां विकल्पितां याज्यामाह—  
यश्चिदाप इति । आपइति द्वितीयाबहुवचनम् । यश्चिद्य एव प्रजापतिः पूर्वोक्तरीत्या विश्वाकारेण परिणता महतीरपो महिता स्वामहिम्‍ना पर्यपश्यदपां तथा-विधसामर्थ्याय कटाक्षेण वीक्षितवान् । कीदृशीरपः । दक्षं दधाना अग्‍निं जनयन्तीः। पूर्ववद्व्याख्येयम् । यः प्रजापतिर्देवेषु सर्वेष्वधिको देव आसीत्तादृशाय कस्मा इत्यादि।  
एतस्मिन्‍नूर्ध्वा अस्येत्यादावष्टमानुवाके प्रयाजयाज्या आप्रीनामिका आद्या-रमन्त्रो याज्यानुवाक्याश्चोक्ताः । पूर्वस्मिंस्तु सप्तमेऽनुवाके सामिधेन्योऽभिहिताः । तासामेतासामुभयविधानामृचां पशुप्रयोगान्तः पातित्वेन पशुविधिमन्तरेण व्याख्या-तुमशक्यत्वात्पशुविधिरादौ वक्तव्यः । तेभ्योऽपि पशुभ्यः पुरुषशीर्षस्य पूर्वं संपादनी-यत्वादादौ तत्संपादनं विधत्ते—  
‘एकविꣳ शत्या माषैः पुरुषशीर्षमच्छैत्यमेध्या वै माषा अमेध्यं पुरुषशीर्ष-ममेध्यैरेवास्यामेध्यं निरवदाय मेध्यं कृत्वाऽहरीत’ (सं. का. ५ प्र. १ अ. ८) इति।  
एकविशतिसंख्याकानि माषबीजानि स्वीकृत्य तैर्युक्तः पुरुषशीर्षं प्राप्‍तुं गच्छेत् । तथा च सूत्रकारेणोक्तम् “सप्तैकविंशतिं वा माषानादाय पुरुषशिरोऽच्छैति वैश्यस्य राजन्यस्य चेषुहतस्याशनिहतस्य वा माषानुपन्युप्यायं योऽसि यस्य त इंद शिर इति पुरुषशिरः प्रच्छिद्यैतेन त्वमत्र शीर्षण्यानेधीति सप्तधा

[[1824]]

वितृण्णां वल्मीकवपां शिरसां स्थाने प्रति निदधाति” इति । माषास्तावदपूतत्वाद्य-ज्ञानर्हाः । पुरुषशीर्षं चास्पृश्यत्वाद्यज्ञानर्हम् । ततो यथा रजका मलरूपेणोषेण वस्त्रमलमपनीय शोधयन्ति, एवमत्राप्यमेध्यैर्माषैः शिरोनिष्ठममेध्यभागं निःसार्य तच्छिरो यज्ञयोग्यं कृत्वा समानयति । माषसंख्यां प्रशंसति—  
“एकविꣳ शतिर्भवन्त्येकविꣳशो वै पुरुषः पुरुषस्याऽऽप्‍त्यै” (सं. का. ५ प्र. १ अ. ८) इति।  
एकविंशतिसंख्यापूरकत्वं पुरुषस्यान्मत्राऽऽम्‍नातम्—“दश हस्त्या अङ्‍गु-लयो दश पद्या आत्मैकविꣳशः” इति। अतोऽत्र माषसंख्या पुरुषप्राप्‍त्यै संपद्यते। शिरश्छेदादूर्ध्वं शिरोरहिते कबन्धे वल्मीकवपास्थापनं विधत्ते—  
“व्यृद्धं वा एतत्प्‍राणैरमेध्यं यत्पुरुषशीर्षꣳ सप्तधा वितृण्णां वल्मीकवप” प्रति नि दधाति सप्त वै शीर्षण्याः प्राणाः प्राणैरेवैनत्समर्धयति मेध्यत्वायां” (सं. का. ५ प्र. १ अ. ८) इति।  
यच्छिन्नं शिरस्तदेतत्प्‍राणैर्वियुक्तत्वादमेध्यम् । अतस्तदपनीयान्तःस्थितस-प्तच्छिद्रोपेतां वल्मीकस्या कांचिद्वपाकारां मृत्संहतिं शिरसः स्थाने प्रतिनिदधाति । जीवतः पुरुषस्य शिरोगतच्छिद्रेषु संचरन्तः प्राणा अपि सप्तैव । अतः सप्तच्छिद्रो-पेताया वयायास्तत्र स्थापनेनैतच्छिरोऽपि प्राणेः समृद्धं भवत्येवं तच्च प्राणोपतेत्वं मेध्यत्वाय संपद्यते ।  
तत्र सूत्रकारेण योऽस्य कोष्ठस्य जगत इति तिस्र ऋचः पठित्वाऽन्ते यदुक्तं “तिसृभिर्यमगाथाभिः परिगायति” इति, तदेतद्विधत्ते—  
“यावन्तो वै मृत्युबन्धवस्तेषां यम आधिपत्यं परीयाय यमगाथाभिः परिगायति यमादेवैनद्‍वृङ्‍क्ते” (सं. का. ५ प्र. १ अ. ८) इति।  
हिरण्यकक्ष्यान्तुधुरादित्यादिमन्त्रेणाऽऽम्‍नाता अन्यत्रापि कालान्तकादिश-ब्दैराम्‍नाता मृत्युबन्धवो यावन्तः सन्ति तेषां सर्वेषामाधिपत्यं यमः प्राप्‍तवान् । यमो गीयते यास्वृक्षु ता यमगाथाः । तासां पाठेन यमसकाशादेनत्पुरुपादिरो वृङ्‍क्ते

[[1825]]

वर्जितं करोति । ताश्च यमगाथा योऽस्य कौष्ठ्येत्पाद्या आरण्यकाण्डे पितृमेधप्रपाठके सामाम्नाताः । अत्रापेक्षितानां यमगाथानां संख्यां विधत्ते—  
“तिसृभिः परि गायति त्रय इमे लोका एभ्य एवैनल्लोकेभ्यो वृङ्‍क्ते” (सं. का. ५ प्र. १ अ. ८) इति।  
एनच्छिरो लोकेभ्यः पृथक्‍कृत्य स्वाधीनं करोतीत्यर्थः ।  
प्रसङ्गात्पुरुषार्थं क्वंचिन्निषेधं दर्शयति—  
“तस्माद्रायते ने देयं गाथा हि तदवृङ्‍क्ते” (सं. का. ५ प्र. १ अ. ८) इति।  
यस्तु ब्राह्मणो याजनाध्यापनप्रतिग्रहान्परित्यज्य गानेनैव जीविकां संपा दयति तादृशाय ब्राह्मणाय शास्त्रीयं देयं किमपि न दद्यात् । हि यस्माद्गाथा गानवि-द्यवै तद्‍द्रव्यममेध्यं कृत्वा वृङ्‍क्ते देवपितृकार्येभ्यो वर्जयति, तस्मात्तादृशाय न देयम्।  
यदुक्तं सूत्रकारेण—“अग्‍निभ्यः कामाय पशूनालभते मुष्करान्प्राजापत्यमजं तूपरमुपाकृत्याश्वऋषभवृष्णिवस्तान्” इति । तदेतद्विधत्ते—  
“अग्‍निभ्यः पशूनालभते कामा वा अग्‍नयः कामानेवाव रुन्धे” (सं. का. ५ प्र. १ अ. ८) इति।  
काम्यन्त इति कामा पुत्रपश्वादयः, तद्धेतवोऽग्‍नयः तस्मात्कामान्प्रामो-त्येव । एतेषु पशुषु कंचिद्विशेषं विधत्ते—  
“यत्पसून्नाऽऽलभेतानवरुद्धा अस्य पशवः स्युर्यत्पर्यग्निकृतानुत्सृजेद्यज्ञवे-शसं कुर्याद्यत्सꣳ स्थापयेद्यातयामानि शीर्षाणि स्युर्यत्पशूना लभते तेनैव पशूनव रुन्धे यत्पर्यग्निकृतानुत्सृजति शीर्ष्णामयातयामत्वाय प्राजापत्येन सꣳ स्थाप यति यज्ञो वै प्रजापतियंज्ञ एव यज्ञं प्रति ष्ठापयति” (सं. का. ५ प्र. १ अ. ८) इति।  
अत्रेदं चिन्तनीयम्-- किमाग्नेयाः पशव एव नाऽऽलभ्याः किंवा तान्वशूनु

[[1826]]

पाकृत्य पर्यग्‍निकरणादूर्ध्वमुत्सृजेत्, आहोस्वित्समाप्तिपर्यन्तमनुतिष्ठेदिति । नाऽऽद्यः। न तृतीयाः । अत्रैवाश्ववृषभवृष्णिबस्ताशिरसां गतसारत्वेन भविष्यन्त्ययां चित्यामनु-पधेयत्वप्रसङ्गात् । एतद्दोषत्रयपरिहारयेत्थं कर्तव्यम्—आलम्भेनोत्सर्गेण च प्रथम-तृतीयदोषौ न भविष्यतः । प्रजापत्येन तूपरेण समापनाद्यज्ञभ्रंशरूपो मध्यमदोषोऽपि न भविष्यति। यज्ञोत्पादकत्वात्प्रजापतिर्यज्ञ एव । ततो यज्ञरूपे प्रजापतावेव क्रिय-माणं यज्ञं प्रतिष्ठापयति समापयति ।  
इत्थमुपोद्‍घातत्वेन पशवो विहिताः । अथानुवाकद्वयोक्ता मन्त्रा व्याख्या-तव्याः । यद्यपि सामिधेन्यः पूर्वानुवाकोक्ताः पूर्वमेवानुष्ठेयाश्च तथाऽप्यभ्यर्हितं पूर्व-मिति वैयाकरणोक्तन्यायेन प्रयाजयाज्यानां प्रीतिहेतूनामभ्यर्हितत्वाद्वा सूची कटाह-न्यायेनाल्पवक्तव्यत्वाद्वा ता एवाऽऽप्रीः प्रथमं विधत्ते—  
“प्रजापतिः प्रजा असृजत स रिरिचानोऽमन्यत स एता आप्ररिपश्यत्ता-भिर्वै स मुखत आत्मानमाऽप्रीणीत यदेता आप्रियो भवन्ति यज्ञो वै प्रजापति र्यज्ञमे-वैताभिर्मुखत आप्रीणाति” (सं. का. ५ प्र. १ अ. ८) इति।  
प्रजासृष्टौ सामर्थ्यस्योपक्षीणत्वाद्रिक्तोऽहमिति स प्रजापतिरमन्यत । ततः सामर्थ्यपूरिका एता आप्रीर्मनसा विचार्य निश्चितवान् । ततस्ताभिरेवाऽऽप्रीभिः स प्रजापतिर्यज्ञप्रारम्भ एव स्वात्मानं प्रतिमकरोत् । तस्मात्प्रयाजानुष्ठानार्थं एता आप्री-नामिका ऋचो भवेयुः। आत्मानमाप्रीणात्येताभिरित्युर्ध्वा अस्येत्याद्या ऋच आप्रियः। प्रजापतिजन्यत्वाद्यज्ञः प्रजापतिरेव । अतः प्रजापतिवदेतमेव यज्ञेमताभिर्ऋग्भिर्मु-खत एव प्रीतं करोति ।  
तासामाप्रीणां बहुप्रकारच्छन्दस्त्वं पाठप्राप्तं प्रशंसति—  
“अपरिमितछन्दसो भवन्त्यपरिमितः प्रजापतिः प्रजापतेराप्‍त्यै” (सं. का. ५ प्र. १ अ. ८) इति।

[[1827]]

बहुप्रकारच्छन्दस्त्वं चैवं द्रष्टव्यम् सर्वाश्चैतास्त्रिपदाः । आसामाद्या अन्त्याश्च पादा एकादशाक्षराः । मध्यमः पञ्चाक्षरः षडक्षरः सप्ताक्षरोऽष्टाक्षरश्च पादः। ता एता पिपीलिकामध्यास्त्रिपदा उष्णिहः । दैव्या होतारावूर्ध्वं तिस्त्रो देवीरिति च गायत्र्याविति।  
एषां छन्दसां मध्यमपादेषु यदेतत्तारतम्यं तदिदं प्रशंसति—  
“ऊनातिरिक्ता मिथुनाः प्रजात्यै” (सं. का. ५ प्र. १ अ. ८) इति।  
पञ्‍चाक्षरात्वमारभ्याष्टाक्षरत्वपर्यन्तेषूत्तरोत्तरोपेक्षया पूर्वपूर्वस्योनत्वं पूर्वपूर्वापेक्षया तूत्तरोत्तरस्यातिरिक्तत्वम् । एवं कोटिद्वयात्मकत्वान्प्रिथुनत्वं तच्च प्रजननाय संपद्येत ।  
आद्यन्तपादापेक्षया मध्यमपादस्य यदल्पत्वं तदिदं प्रशंसति—  
‘लोमशं वै नामैतच्छन्दः प्रजापतेः पशवो लोमाशाः पशूनेवाव रुन्धे” (सं. का. ५ प्र. १ अ. ८) इति।  
लोमसदृशं सूक्ष्म मध्यमस्य च्छन्दसस्तदिदं लोमशं, यथा हस्तपादतदङ्‍गु- ल्याद्यपेक्षया लोम्‍नः सूक्ष्मत्वम्, एवमाद्यन्तपादापेक्षया मध्यमपादस्य सूक्ष्मत्वमित्य-र्थः । प्रजापतेः सृष्टा एते पशवस्ते सर्वे लोमशाः । अतोऽस्य च्छन्दसो लोमशत्वसा-म्येन पशुप्राप्तिर्भवति।  
एतास्वाप्रीषु च्छन्दसां नानाविधत्वं प्रशंसति—  
‘सर्वाणि वा एता रूपाणि सर्वाणि रूपाण्यग्नौ चित्ये क्रियन्ते तस्मादेता अग्नेश्चित्यस्य भवन्ति” [सं. का. ५ प्र. १ अ. ८] इति।  
‘सर्वाणि वा एता रूपाणि सर्वाणि रूपाण्यग्नौ चित्ये क्रियन्ते तस्मादेता अग्नेश्चित्यस्य भवन्ति” [सं. का. ५ प्र. १ अ. ८] इति।  
ऊर्ध्वा अस्येत्याद्या या आप्रियस्ताः सर्वाणि रूपाणि न्यूनातिरिक्तभावेन विविधरूपयुक्ता भासन्ते । यश्च वक्ष्यमाणप्रकारेण चेतव्योऽग्‍निस्तस्मिन्नप्यग्‍नौ सर्वा-णि रूपाणि क्रियन्ते । पक्षित्वानिष्पत्तये पक्षपुच्छादीनि बहुनि रूपाणी कामानाभेदेन श्‍वेनकङ्कादिरूपाणि च । यस्मादाप्रीणां चित्याग्‍नेश्चस्ति सादृश्यं तस्मादेता अग्‍नेश्चि-त्यस्याऽऽप्रियो भवितुं योग्याः।

[[1828]]

तदेवमष्टमानुवाकोक्ता आप्रीर्व्याख्याय बहुवक्तव्यतया पूर्वमुपेक्षिताः सप्‍तमानुवाको-क्ताः सामिधेन्यः प्राप्‍तावसरतया व्याख्यायन्ते । तत्रैतासां सामिधे नीनां प्राकृतीभीः सामिधेनीभिः समुच्‍चयमभ्युषेत्य संख्याविशिष्टाः सामिधेनी र्विधत्ते—  
“एकविꣳशतिꣳ सामिधेनीरन्वाह रुग्वा एकविꣳ शो रुचमेव गच्छत्यथो प्रतिष्ठामेव प्रतिष्ठा ह्योकविꣳ शः” (सं. का. ५ प्र. १ अ. ८) इति।  
सूत्रकारेण—“एकादश प्राकृतीः समास्त्वाग्‍न इति दशाऽऽग्‍निकीः” इति । ह्युक्तम् । सप्तमकाण्डे “य एवं विद्वाꣳ स एकविꣳशतिरात्रमासते रोचन्त एव” इत्ये-कविंशतिसंरूपाया दीप्‍तिहेतुत्वश्रावणादत्रत्यया संख्यया बुद्धिस्थ एकविंशस्तोमो दीप्तिरूपः। तथा प्रकृतौ काम्यसामिधेनीप्रस्ताव एकविंꣳशस्तोंमानां प्रतिष्ठेत्युक्तत्वा-त्प्रीतष्ठारूपश्च । अतस्तया संख्याया रुचं प्रतिष्ठां च प्राप्‍नोति ।  
तत्रैव विकल्पितं पक्षान्तरं विधत्ते—  
“चतुर्विꣳशतिमन्वाह चतुर्विꣳशतिरर्धमासाः संवत्सरः संवत्सरोऽग्‍निर्वे-श्वानरः साक्षादेव वैश्वानरमव रुन्धे” (सं. का. ५ प्र. १ अ. ८) इति।  
तत्र शाखान्तरोक्ता उपेमसृक्षि वाजयुरित्याद्यास्तिस्त्रो धाय्याः प्रक्षिप्य चतु-र्विशतिसंख्या पूरणीया । विश्वेषां नराणां हितो वैश्वानरः । दाहपाकादिकारित्वाद्धि-तत्वम् । तादृशोऽग्‍निः संवत्सररूपः । ‘संवत्सरं मुख्यं भृत्वा’ इत्यग्‍नेः संवत्सरसंब-न्धस्य वक्ष्यमाणत्वात् । ततश्चतुर्विशतिसंख्याया अर्धम संसवत्सरद्वारेण मुख्यमेव वैश्वानरं प्राप्नोति ।  
प्रकृतौ यदुक्तं ‘त्रिः प्रथमाभन्वाह त्रिरुत्तमाम’ इति, तदेतदपवदितुं विधत्ते—  
‘पराशरिन्वाह पराडिव हि सुवर्गो लोकः” (सं. का. ५ प्र. १ अ. ८) इति।  
पराचीरनावृताः । स्वर्गलोकेऽपि पराङेव न कदाचिदावर्तते । तदेतत्सर्वं सूत्रकारेण संगृहीतम् “एकविंशति चतुर्विशतिं वा पराचीः सामिधेनीर न्वाह” इति।

[[1829]]

तत्राऽऽग्‍निकीषु प्रथमाया ऋचः प्रथमपादे संवत्सरवाचिनः समाशब्दस्य ऋतु शब्दस्य( च ) तात्पर्यं दर्शयति—  
“समास्त्वाऽग्‍न ऋतवो वर्धयन्त्वित्याह समाभिरेवाग्‍निं वर्धयत्यृतुभिः संवत्सरम्” (सं. का. ५ प्र. १ अ. ८) इति।  
ऋतवः प्रवर्तमानाः संवत्सरं पूरयन्ति । सवंत्सरश्चोखाग्निधारणेनाग्निं वर्धयति ।  
एवमृतूनां संवत्सरस्य चाभिवृद्धिसाधनत्वं प्रतिपाद्य चतुर्थपादे ‘आ भाहि, इत्यस्य तात्पर्यं दर्शयति—  
‘विश्वा आ भाहि प्रदिशः पृथिव्या इत्याह तस्मादग्‍निः सर्वा दिशोऽनु विभाति’ (सं. का. ५ प्र. १ अ. ८) इति।  
नवम्या ऋचस्तृतीयपादे प्रत्यौहतामितिपदस्य तात्पर्यं दर्शयति—  
‘प्रत्यौहनामश्विनां मृत्युमस्मादित्याह मृत्युमेवास्मादप नुदति’ [सं. का. ५ प्र. १ अ. ८] इति।  
दशम्या ऋचः प्रथमपादे तमः शब्दार्थं दर्शयति—  
‘उद्वयं तमसस्परीत्याह षाप्मा वै तमः पाप्मानमेवास्मादष हन्ति” (सं. का. ५ प्र. १ अ. ८) इति।  
चतुर्थपादे ज्योतिःशब्दार्थं दर्शयति—  
‘अगन्म ज्योतिरुत्तममित्याहासा वा आदित्यो ज्योतिरुत्तममादित्यस्यैव सायुज्यं गच्छति’ (सं. का. ५ प्र. १ अ. ८) इति।  
सायुज्यं सहभावम् ।  
उद्वयं तमसस्परीत्यस्या ऋचः पाठप्राप्‍तं चरमभावित्वं प्रशंसति—  
न संवत्सरस्तिष्ठति नास्य श्रीस्तिष्ठति यस्यैताः क्रियन्ते ज्योतिष्मतीमुत्त मामन्वाह ज्योतिरेवास्मा उपरिष्टाद्दधाति सुवर्गस्य लोकस्यानुख्यात्यै’ ( सं. का. ५ प्र. १ अ. ८) इति।  
यस्य यजमानस्यैताः समास्त्वाऽग्‍न इत्याद्याः सामिधेन्यः क्रियन्ते तस्य स्व-र्गाधिगत्यर्थमुख्याग्निधारणहेतुः संवत्सरो वा, एतदग्निसाधनसमूहरूपा श्रीर्वा न

[[1830]]

तिष्ठति न पर्यामोति, ज्योतिर्विरहात्ताभ्यां स्वर्गो नाधिगम्यत इत्यर्थः । अथ स्वर्गाधि-गतिक्षमां ज्योतिष्मतीमृचमुत्तमां बूयात् । पश्यन्तो ज्योतिरित्येवं ज्योतिःशब्दस्य विद्यमानत्वादुद्वयं तमसत्परीत्येषा ज्योतिष्मती । अस्मै यजमानार्थं ज्योतिष उपरि धारणादर्ध्वदशेवर्ती स्वर्गलोकोऽनुख्याता भवति । अत्र विनियोग संग्रह—  
ऊर्ध्वाः प्रयाजयाज्याः स्युर्द्वादशाऽऽप्रीतिनामिकाः ।  
हिर स्रुवाधारहोमो यः प्राणेति द्वयं द्वयम् ।।  
याज्यानुवाक्ये हि वपापुरोडाशहविःषु ताः ।  
यश्चिद्विकल्पितो मन्त्र इति विंशतिरीरिताः ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे प्रथमप्रपाठके  
ष्टमोऽनुवाकः ।। ८ ।।

### ०९ 
(अथ चतुर्थाष्टके प्रथमप्रपाठके नवमोऽनुवाकः)।  
आकू॑तिमा॒ग्निं प्र॒युज॒ꣳ स्वाहा॒ मानो॑ मे॒धा-  
म॒ग्निं प्र॒युज॒ꣳ स्वाहा॑ चि॒त्तं विज्ञा॑तम॒ग्निं  
प्र॒युज॒ꣳ स्वाहा॑ वा॒चो विधृ॑तिम॒ग्‍निं प्र॒युज॒ꣳ  
स्वाहा॑ प्र॒जाप॑तये॒ मन॑वे॒ स्वाहा॒ऽग्‍नये॑ वैश्वा-  
न॒राय॒ स्वाहा॒ विश्वे॑ दे॒वस्य॑ ने॒तुर्भर्तो॑ वृणीत  
स॒ख्यं विश्वे॑ रा॒य इ॑षुध्यसि द्यु॒म्‍नं वृ॑णति  
पु॒ष्यसे॒ स्वाहा॒ मा सु भि॑त्था॒ मा सु रि॑षो॒  
दृꣳह॑स्व वी॒डय॑स्व॒ सु । अम्ब॑ धृष्णु वी॒रय॑-  
स्व ( १ ) अ॒ग्‍निश्‍चे॒दं क॑रिष्यथः । दृꣳह॑-  
स्व देवि पृथिवि स्व॒स्तय॑ आसु॒री मा॒या

[[1831]]

स्व॒धया॑ कृताऽसि॑ । जुष्टं॑ दे॒वाना॑मि॒दम॑स्तु  
ह॒व्यमरि॑ष्टा॒ त्वमुदि॑हि य॒ज्ञे अ॒स्मिन् । मि-  
त्रै॒तामु॒खां त॑पै॒षा मा भे॑दि । ए॒तां ते॒ परि॑  
ददा॒म्याभि॑त्त्यै । द्‍व्र॑न्नः सर्पिरा॑मुतिः प्र॒त्‍नो  
होता॒ वरे॑ण्यः। सह॑सस्पु॒त्रो अद्भु॑तः । पर-  
स्या॒ अधि॑ संवतोऽव॑राꣳ अ॒भ्या [ २ ]  
त॒र॒ । यत्रा॒हमस्मि॒ ताꣳ अ॑व । पर॒मस्याः॑  
परा॒वतो॑ रो॒हिदश्व॑ इ॒हाऽऽ गहि । पु॒री॒ष्यः॑  
पुरुप्रि॒योऽग्‍ने॒ त्वं त॑रा॒ मृधः॑ । सीद॒ त्वं मा॒-  
तुर॒स्या उ॒पस्थे॒ विश्वा॑न्यग्‍ने वयुना॑नि वि॒-  
द्वान् । मैना॑म॒र्चिषा॒ मा तप॑सा॒ऽभि शू॑शुचो॒-  
ऽन्तर॑स्याꣳ शु॒क्रज्यो॑तिर्वि भा॑हि । अ॒न्तर॑ग्‍ने  
रु॒चा त्वमु॒खायै॒ सद॑ने स्वे । तस्या॒स्त्वꣳ ह  
र॑सा॒ तप॒ञ्जात॑वेदः शि॒वो भ॑व । शि॒वो भू॒त्वा  
मह्य॑मग्‍ने॑ऽथो॑ सीद शि॒वस्त्वम् । शि॒वाः  
कृ॒त्वा दिशः॒ सर्वाः॒ स्वां योनि॑मि॒हाऽस॑दः  
[३] ।।  
( वी॒रय॒स्वाऽऽतप॑न्विꣳश॒तिश्च॑ ) ।

इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमप्रपाठके नवमोऽनुवाकः ।। ९ ।।

(अथ चतुर्थकाण्डे प्रथमप्रपाठके नवमोऽनुवाकः)।  
अष्टमेऽनुवाक आप्रियो याज्यानुवाक्याः प्रोक्ताः । अथ नवमेऽनुवाकेऽ-ग्न्युत्पादनमभिधत्ते—

[[1832]]

कल्पः—“यत्प्रग्दीक्षाहुतीभ्यस्तत्कृत्वाऽऽकूत्यै प्रयुजेऽग्नये स्वाहेति पञ्चाऽ-ऽध्वरिकीर्हत्वाऽऽकूतिमग्‍निमिति षडाग्‍निकीर्विश्वे देवस्य नेतुरिति पूर्णाहुतिं सप्तमीम्’ इति। पाठस्तु—  
आकूतिमग्निमिति । आकूतिः संकल्पोऽस्मदीयानुष्ठानविषयस्तां प्रयुजं प्रेरकमग्‍निमुद्दिश्य स्वाहुतमिदमस्तु । अनुष्ठेयस्मरणसाधनं यन्मनः स्मृतस्य धारणसा-मर्थ्यरूपा या मेधा तदुभयं प्रति प्रयुजं प्रेरकमद्दिश्य स्वाहुतमिदमस्तु । अविज्ञातस्या-नुष्ठानस्य ज्ञानसाधनं यच्चित्तं यदपि तेन चित्तेन ज्ञातु ( तु ) मनुष्ठानं यदुभयं प्रति प्रेरकमग्‍निमुद्दिश्य स्वाहुतमिदमस्तु । वाचो मन्त्रपाठरूपाया विधृतिर्विधारणं तां प्रति प्रेरकमग्‍निमुद्दिश्य स्वाहुतामिदमस्तु । मनवे मनुष्याणां जनकाय प्रजापतये स्वाहुत-मिदमस्तु । विश्वेषां नराणामनुग्रहीतृत्वेन वैश्वानरायाग्‍नये स्वाहुतमिदमस्तु । विश्वे विश्वात्मकस्य नेतुर्जगन्निर्वाहकस्य देवस्य सख्य मनुग्रहं मर्तो मरणवान्यजमानः सहसा वृणीत याचेत । तच्च मुख्यमद्दिशेन स्तोत्रेण लभ्यते । विश्वे विश्वात्मकस्य रायो धनस्येषुध्यसीशिषे त्वं नियन्ताऽसीति स्तुत्यां पुष्यसे यज्ञपोषणाय द्युम्नं धनं वृणीत याचेत । इदं हविस्तव हुतमस्तु ।  
आकूतिमित्यादिभिर्वैश्वानराय स्वाहेत्यन्तैर्मन्त्रैः साध्यं होमं विधत्ते—  
“षड्‍‍भिदर्क्षियति षड्‍वा ऋतव ऋतुभिरेवैनं दक्षियति” [सं. का. ५ प्र. १ अ. ९] इति । होमेन दीक्षाख्यं संस्कारं कुर्यादित्यर्थः ।  
विश्वे देवस्य नेतुरिति पूर्णाहुतिं सप्तमीमिति विधिमभिप्रेत्य विधेयगतां सप्तसंख्यां प्रशंसति ।  
“सप्‍तभिर्दीक्षयति सप्‍त छन्दाꣳ सि छन्दोभिरेवैनं दीक्षयति” (सं. का. ५ प्र. १ अ. ९) इति।  
गायत्री त्रिष्टुब्‍जगतीत्यादिमन्त्रोक्तेषु च्छन्दःस्वष्टस्वन्त्ययोरुष्णिक्ककुभोरेकी-कारेण च्छन्दसां सप्‍तत्वम् ।  
विश्वे देवस्येतिमन्त्रे यजनुष्टुप्छन्दो यच्‍चास्य मन्त्रस्योत्तमत्वं चष्मरूपत्वं तदुभयं प्रशंसति—

[[1833]]

“विश्वे देवस्य नेतुरित्यनुष्टुभोत्तमया जुहोति वाग्वा अनुष्टुप्‍तस्मात्प्राणानां वात्तगुमा” [सं. का. ५ प्र. १ अ. ९] इति।  
यस्मादिहानुष्टुब्वाग्रूपा सर्वमन्त्रेष्वन्त्या च तस्माल्लोकेऽपि प्राणानां चक्षुरा-दीन्द्रियाणां मध्ये वागुत्कृष्टा । वाचा हि विद्वत्सभायां राजसभायां च पूज्यो भवति ।  
अशेषजगद्व्यवहारसमर्थत्वेन मन्त्रौ प्रस्तौति।  
“एकस्मादक्षरादनाप्तं प्रथमं पदं तस्माद्यद्वाचोऽनाप्तं तन्मनुष्या उपजीवन्ति पूर्णया जुहोति पूर्ण इव हि प्रजापतिः प्रजापतेराप्‍त्यै न्यूनया जुहोति न्यूनाद्धि प्रजापतिः प्रजा असृजत प्रजानाꣳ सृष्ट्यै” (सं. का. ५ प्र. १ अ. ९) इति।  
यस्मादस्यामृचि प्रथमं पदं प्रथमः पाद एकेनाक्षरेण न्यूनं तस्मान्मनुष्या वाचः स्वरूपमनाप्‍तमसंपूर्णमुपजीवन्ति । मूलाधारादुत्पन्नो वायुर्मूर्धपर्यन्तं प्रसृता वक्‍त्रे तत्तत्स्थानेषु वर्णानुत्पादयति । तदिदं वर्णाभिव्यक्तिलक्षणं वाचश्चतुर्थं पदम् । पूर्वाणि तु त्रीणि पदानि कण्ठादध एव गृढत्वान्नाभिव्यञ्जयितुं शक्यन्ते । तथा चाऽऽन्नयते—“गुहा त्रीणि निहिता नेङ्गयन्ति तुरीयं वाचो मनुष्या वदन्ति” इति। तुरीयं वैखर्याख्यवाचो रूपम् । एते नासंपूर्णे वाग्व्यवहारसामर्थ्थे दर्शितम् । किंचेय-मृगुत्तरेषु पादेष्वक्षरसंपूर्णा । तेन सृष्टिपूर्णप्रजापतिसाम्यात्तत्प्राप्‍तये भवति । प्रथम-पादे यदक्षरऱ्यूनत्वं तेन सृष्टिशून्यजगद्वीजसाम्यात्तत्प्राप्‍तये भवति । हि यस्मान्नितरा-मूनात्प्रलीनविकारादुपादानात्प्रजा असृजत ।  
कल्पः—“यत्प्राङ्‍मुष्टिकर्मणस्तत्कृत्वा शृणकुलायेन मुञ्जकुलायेन वौखां प्रच्छाद्य मा सु मित्था इति द्वाभ्यामाहवनीये प्रवृणक्ति” इति। तत्र प्रथमामाह—  
मा सु मित्थेति । हे उखे त्वं मा भित्था भिन्ना मा भव । तदिदमाभिन्नत्वं सुष्टु कर्तव्यम् । तथा मा रिषः स्फुटितेनापि हिंसिता मा भव । तदेतदफुटनं सुष्टु कर्तव्यम् । सर्वात्मना द्वैधीभावो भेदः । लेशस्य पृथग्भावः स्फुटनं,

[[1834]]

तदुभयं तव मा भूदित्यर्श्चः । दृंहस्य भेदाभावाय दृढा भव । सुवीडयस्व स्फुठना-भावाय स्वाङ्गानि सुष्ठु दृढी कुरु । हे धृष्णु घर्षणयुक्ते हेऽम्ब मातृसदृशि वीरयस्व वीरवदाचर । अग्निश्च त्वं च मिलित्वेदमस्मदीयं कर्म करिष्यथः । अथ द्वितीयामाह—  
दृꣳहस्य देवीति । हे पृथिवि देवि, मृत्कार्यत्वात्पृथिवीरूपत्वं, मन्त्रैर्निष्पा-द्यवाद्देवतात्वं, तथाविधे हे उखे स्वस्तये यजमानार्थं दृंहस्व दृढा भव । आसुरी माया शम्बराद्युसुरनिर्मितमायेव स्वधया कृताऽसि, कव्यप्रदानवाचिना स्वधाशब्देनान्नमात्र-मुपलक्ष्यते, अन्नेन निमित्तभूतेन तद्धेतुयागसिद्ध्यर्थेत्वं निष्पादिताऽसि । आसुरी माया यद्वदचिन्त्यरचनारूपं चित्रं वस्तु सहसा भूत्वा प्रतिभाति तद्वत्त्वमपि द्विस्तन-त्वादिरचनायुक्ता निष्पन्ना सीत्यर्थः । त्वन्मुखान्निष्पत्स्यमानमिदं हव्बं देवानां जुष्ठं प्रियमस्तु । त्वमप्यरिष्टा केनाप्यहिंसिता सत्यस्मिन्यज्ञ उदिह्युद्गता भव । अस्यामुखा-यां परितोऽङ्गारानोप्य तापनं विधत्ते—  
“यदर्चिषि प्रवृञ्ज्याद्भूपमव रुन्धति यदङ्‍गारेषु भविष्यदङ्गारेषु प्र वृ-णक्ति भविष्यदेवाव रुन्धे भविष्यद्धि भूयो भूतात्” (सं. का. ५ प्र. १ अ. ९) इति।  
यदि ज्वालायामुखां प्रतपेत्तदानीं यदस्य गृहे भूतं पूर्वे विद्यमानं धनमस्ति तदेव स्वाधीनं भवति, न तु भविष्यत् । यदि, अङ्गारेषु प्रतपेत्तदानीं गृहे भविष्यद-विद्यमानं धनं प्राप्‍नोति । हि यस्माज्‍जना भविष्यद्धनं भूताद्भूयोऽधिकं मन्यन्ते । न खलु कश्चिदपि भूतार्थं प्रति यतते भविष्यदर्थं तु सवोऽपि प्रयतते । अङ्गारेषु काष्ठै समिन्धनेन ज्वाला भाविनी । अतोऽङ्गाराणां भाविधनहेतुत्वं युक्तम् । वस्मिन्प्रताप-ने मा सु भित्था इत्यादिमन्त्रद्वयं विनियुङ्क्ते—  
“द्वाभ्यां प्र वृणक्ति द्विपाद्यजमानः प्रतिष्ठित्यै” [सं. का. ५ प्र. १ अ. ९] इति।  
कल्पः—“मित्रैतामुखां तपेति प्रदक्षिणमङ्गारैः परीन्धे” इति। पाठस्तु—

[[1835]]

मित्रैतामुखामिति । हे मित्रैतामुखां तप तप्‍तां कुरु । एषोखा मा भेदि मा भिद्यताम् । अभि ये भङ्गाबावार्थंमेतामुखां ते तव हस्ते परितो ददामि ।  
देवतान्तरपरित्यागेन मित्रायैवोखायाः परिदाने कारणं दर्शयति—  
“ब्राह्मण वा एषा यजुषा संभृता यदुखा सा यद्भिद्येताऽऽर्तिमार्छेद्याजमानो हन्येतास्य यज्ञो मित्रैतामुखां तपेत्याह ब्रह्म वै मित्रौ ब्रह्मन्नेवैनां प्रतिष्ठापयति नाऽऽ-र्तिमार्छति यजमानो नास्य यज्ञो हन्यते” [सं. का. ५ प्र. १ अ. ९] इति।  
येयमुखा सैषा परब्रह्मस्वरूपेण वसवस्‍त्‍वा कृण्वन्वित्यादिना यजुषा संपा-दिता। परब्रह्मण उत्पन्नत्वाद्यजुषो ब्रह्मत्वम् । तथाविधेन यजुवोत्पन्नाया उखायाः—कदाचिदपि भेदो न युक्तः । कुलालेन निर्मितादयजुऽकाद्घटाद्विलक्षणत्वात् । एवं सति यदि कदाचित्प्रमादाद्भिद्येत तदानीं यजमानो म्रियेत यज्ञोऽपि विनश्येत् । मि-त्रायोखायाः परिदाने तु मित्रस्य परब्रह्मरूपत्वाद्ब्रह्मण्येवोखा प्रतिष्ठापिता भवति । ततो यजमानस्य यज्ञस्य च नास्ति हानिः ।  
अथ भेदे सति प्रायश्चितं विधत्ते—  
“यदि भिद्येत तैरेव कपालै सꣳ सृजेत्सैव ततः प्रायाश्चित्तिः” (सं. का. ५ प्र. १ अ. ९) इति।  
षक्वाया उखाया भेदे तदीयैरेव कपालैमृंदन्तरं मिश्रीयत्वा पुनरप्युखां निष्पादयेत् । सैव पुनर्निष्पादितोखा ततो भेदरूपादपराधात्प्रायश्चिर्त्तिर्विमोचनहेतुः । पूर्व सामान्याकारेणोखायाः प्रतपनमाहवतीये विहितम् । अथ गतश्रियो विशेषं विधत्ते—  
“यो गतश्रीः स्यान्मथित्वा तस्याव दध्यादभूतो वा एष स स्वां देवतामुपैति” [सं. का. ५ प्र. १ अ. ९] इति।  
योऽग्निचयने प्रवृत्तो गतश्रीः शुश्रुवान्ग्रामणी राजन्यो वा भवेत्तस्य मथित-मग्निमुखायामवदध्यात् । न त्वाहवनीय उखायाः प्रवृञ्जनं कार्यम् । एष त्रयाणां

[[1836]]

गतश्रियां मध्येऽन्यतमो भूतो भूतिमानैश्वर्योपेतः । अतः प्रभुत्त्वात्स स्वकीयामेव मथितारिनरूपां देवतागुपैतुमर्हति न त्वाहवनीयदेवतान्तराम् ।  
यस्तु गतश्रीः सन्पुनर्भूतिं कामयेत तस्य मथिताग्निमपोद्य पूर्ववत्प्रवृञ्जन-मपि विधत्ते—  
“यो भूतिकामः स्याद्य उखायै संभवेत्स एव तस्य स्यादतो ह्येष संभवत्यषे वै स्वयंभूर्नाम भवत्येव” (सं. का. ५ प्र. १ अ. ९) इति।  
आहवनीये प्रतप्तायामुखायां योऽग्निः संभवेत्स एव तस्य भूतिकामर्स्यं गत श्रियः कार्यो न तु मथितः । हि यस्मादत उखायामेष संभवति तस्मान्मथनापेक्षा मन्तरेण स्वयमेवोत्पन्नत्वादेष स्वयंभूरित्युच्यते । एवं सति यजमानो भवत्येव भूतिं प्राप्‍नोत्येव । यजमानद्वेषिणोऽध्वर्योः प्रकारान्तरं विधत्ते  
“यं कामयेत भ्‍रातृव्यमस्मै जनयेयमित्यन्यस्तस्याऽऽहत्याव दघ्यात्साक्षादे-वास्मै भ्‍रातृव्यं जनयति” [सं. का. ५ प्र. १ अ. ९] इति।  
यमुद्दिश्य शत्रुमस्मै जनयेयमिति कामयेताध्वर्युस्तस्यान्यतो गृहान्तरादिप्रदे-शादग्रिमानीयोखायां प्रक्षिपेत् । तथा सति विलम्बमन्तरेणैव भ्‍रातृव्यं जनयति ।  
अथ कामनाविशेषेणान्यमग्निं विधत्ते—  
“अम्बरीषादन्नकामस्याव दध्यादम्बरीषे वा अन्नं भ्‍रियते सयोन्येवान्नमव रुन्धे” [सं. का. ५ प्र. १ अ. ९] इति।  
घृतादिना शाकादिभर्जनार्थे यल्लौकिकं लोहदिपात्रं तदम्बरीषं तस्मिन्प्रतप्ते घृतप्रक्षेषेण प्रौढा ज्वालोत्पद्यते । ततोऽग्निमाहृत्योखायामवदध्यात् । लोके हि तस्मिन्नम्बरीषे शाकादिकमन्नं धार्यते । अतः काम्यमानेनान्नेनैतस्याग्नेः समानयोनि-त्वाद्यजमानोऽन्नं प्राप्‍नोत्येव।  
तदेवं प्रवृञ्जनप्रसंङ्गागतान्विधन्पिरिसमाप्य प्रकृतप्रवृञ्जनोपयुक्तं द्रव्यं विधत्ते—  
“मुञ्चानव तधात्यूर्ग्वै मुञ्जा ऊर्जमेवास्मा अपि दधाति” (सं. का. ५ प्र. १ अ. ९) इति।

[[1837]]

शुष्कान्मुञ्जाख्यांस्तृणविशेषानुखायां प्रक्षिपेत् । महिष्यादिभिर्भक्ष्यत्वान्मुञ्जा ऊर्ग्रूपाः । अन्नमेव यजमानाय संपादयति ।  
कल्पः—“दूब्रन्नः सर्पिरासुतिरिति तस्यां क्‍रुमुकमुल्लिखितं घृतेनाङ्क्त्वाऽ-वदधाति मुञ्जश्चि” इति । पाठस्तु—  
द्‍ब्रन्नः सर्पिरिति । अत्रोत्पत्स्यमानोऽग्निरेतैर्विशषेणैः प्रशस्यते । द्रुशब्देन वृक्षा उच्यन्ते । “द्रुषदमित्याह । वनस्पतयो वै द्रु । वनस्पतीनामेवैतेन सूयते” इति श्रुत्यन्तरात् । द्रुशब्दाभिधेया वृक्षा अन्नं यस्यासौ द्‍ब्रन्नः । सर्पिरेवाऽऽहारत्वेन सूयते प्रक्षिप्यतेऽस्मिन्‍निति सर्पिरासुतिः । प्रत्‍नः पुरातनः । होता देवानामाह्‍वाता । वरेण्यो वरणीयः । सहसो बलस्य पुत्रः । मथनहेतुना बलेनोत्पद्यमानत्वात् । अद्‍भुत आश्चर्यरूपः ।  
अनेन मन्त्रेण साध्यं क्‍रुमुकावधानं विधत्ते—  
“अग्निर्देवेभ्यो निलायत स क्‍रुमुक्तं प्राविशत्क्‍रुमुकमव दधाति यदेवास्य तत्र न्यक्तं तदेवाव रुन्धे” [सं. का. ५ प्र. १ अ. ९] इति।  
क्‍रुमुकमल्पं काष्ठशकलम् । न्यक्तं विलीनमग्निरूपम् । तत्र तस्मिन्‍नेव शकलेऽस्याग्‍नेर्यदेव रूपं न्यक्तं विलीनं तत्प्‍राप्‍नोति । चूर्णरूपं क्‍रुमुकमिति सूत्रका-रेणोक्तम् । अस्य क्‍रुमुकस्य घृताक्तत्वं विधत्ते—  
“आज्येन सं यौत्येतद्वा अग्नेः प्रियं धाम यदाज्यं प्रियेणैवैनं धाम्‍ना समर्ध-यत्यथो तेजसा” [सं. का. ५ प्र. १ अ. ९] इति।  
संयौति तत्क्‍रुमुकं संमिश्रयेत् । आज्यस्याग्निस्थानत्वम् “आ प्यायत। घुतयोनिरग्निः” इत्यादिमन्त्रवर्णाद्घृतेन ज्वालोत्पत्तेश्चावगन्तव्यम् । ज्वालेत्पत्तिरेवा-त्राथो तेजसा समर्धयतीत्युच्यते ।  
कल्पः—“परस्या अधि संवत इति वैकङ्कतीं समिधमादधाति” इति ।  
पाठस्तु—  
परस्या अधीति । सम्यग्वनुते देवान्भजते यस्यां क्रियायां सा क्रिया संवत्। परस्याः संवतोऽध्युत्कृष्टाया इष्ठेरधीष्ठानं त्वमवरान्‍निकृष्ठानप्यस्मानभ्यात-

[[1838]]

राऽऽभिमुख्येनाऽऽगत्य दुःखात्तारय । यत्र येषु बन्धुष्वमहस्मि तानपि बन्धूनव रक्ष। अनेन मन्त्रेण साध्यं समिदाधानं विधत्ते—  
“वैकङ्कतीमा दधाति मा एवाव रुन्धे” [सं. का. ५ प्र. १ अ. ९] इति।  
आग्‍नेयी दीप्तिर्विकङ्कतवृक्ष एवावतिष्ठते । अत एवाऽऽधानब्राह्मणे स्तूयते—  
“अग्नेः सृष्टस्य यतः । विकङ्‍कतं मा आर्छत्” इति । पाठस्तु—  
परमस्या इति । परायच्छब्दो तूरदेशवाची । हेऽग्‍ने परमस्याः परावतोऽ-त्यन्तदूरदेशादिहास्मिकर्मणि त्वमागहि आगच्छ । कीदृशस्‍त्‍वं, रोहिदश्वो लोहित-वर्णोऽश्वो यस्यासौ रोहिदश्व । अत एवान्यत्राप्याग्‍नायते “रोहितेन त्वाऽग्निर्देवतां गमयतु” इति । पुरीषमुखाहेतुभूतं पांसुमर्हतीति पुरीष्यः । पुरूणां यजमानानां प्रियः पुरुप्रियः । तादृशस्त्वं मृधः शत्रूंस्तरातिलङ्‍घय ।  
अनेन मन्त्रेण साध्यं समिदाधानं विधत्ते—  
“शमीमयीमा दधाति शान्त्यै” (सं. का. ५ प्र. १ अ. ९) इति।  
शमीवृक्षस्याग्निदाहशमनहेतुत्वात्तदीया समिधा शान्तिर्भवति । अत एषाऽऽधानब्राह्मणे पाठ्यते—“प्रजापतिरग्निमसृजत । सोऽबिमेत्प्र मा धक्ष्यतीति । तꣳश म्याꣳशमयत् । तच्छम्यै शमित्वम्” इति।  
कल्पः—“सीद त्वं मातुरस्या उपस्थ इति तिसृमिर्जातमुख्यमुपतिष्ठते” इति। तत्र। प्रथमामाह—  
सीद त्वं मातुरिति । हेऽग्‍ने त्वं मातृसगानाया अस्या उखाया उपस्थ उत्सङ्गे सीदोपविश । कीदृशस्त्वं, विश्वानि वयुनानि सर्वाञ्ज्ञानोपायान्विद्वानेना मुखामाचषा त्वदीयदीप्‍त्या मा शूशुचोऽत्यन्तं मा दीपय । तपसा संतापेनाभि मा शूशुचः । अर्चिः कारणं तपः कार्ये, कारणेनेपत्तापो भवति, कार्येण तु भूयान् । तदुभयं मा कुर्वित्यर्थः । अस्यामुखायामन्तः शुक्रज्योतिर्निर्मलप्रकाशः सन्विमाहि विशेषेण दीप्यस्व । अथ द्वितीयामाह—

[[1839]]

अन्तरग्ने रुचेति । हेऽग्‍ने उखायै तस्या उखाया अन्तर्मध्ये स्वे सदने स्वकीये स्थाने रुचा दीप्‍त्यां युज्यस्वेति शेषः । हे जातवेदस्त्वं तस्या उखायाः शिवो भव सुखप्रदो भव । किं कुंर्वन् । हरसा तेजसा तपञ्ज्वलन् । अथ तृतीयामाह।  
शिवो भूत्वेति । हेऽग्‍ने मह्यं मदर्थं शिवः शान्तो भूत्वा थो अनन्तरं त्वं शिवः सन्सीद सर्वान्प्रत्ति शान्तः सन्‍नुपविश । सर्वा दिशः शिवाः शान्ताः कृत्वेहा-स्यामुखायां स्वां योनिं स्वकीयं स्थानमासद आगत्योपविश ।  
एतान्मन्त्रान्विनियुङ्क्ते—  
“सीद त्वं मातुरस्या उपस्थ इति तिसृभिर्जातमुप तिष्ठते त्रय इमे लोका एष्वेव लोकेष्वाविदं गच्छत्यथो प्राणानेवाऽऽत्मन्धत्ते” (सं. का. ५ प्र. १ अ. ९) इति।  
आविदं ख्यातिम् । किंच प्राणापानव्यानानां त्रित्वात्तानपि त्रिसंख्यया स्वात्मनि स्थापयति । अत्र विनियोगसंग्रहः—  
आकूतिं सप्‍तभिर्दीक्षाहुतिर्मा स्विति च द्वयात् ।  
पूर्वाग्नौ प्रवृणक्त्योखां मित्राङ्गारैः समिध्यते ।।  
द्व्नन्नः क्‍रुमुकमाधत्ते परं वैकङ्‍कतीं परम् ।  
शमीमयीं सीद जातं तिसृभिश्चोपतिष्ठते ।।  
नवमे त्वनुवा॑केऽस्मिन्मन्त्राः षोडश वर्णिताः ।।  
अत्र मीमांसा।

दशमाध्यायस्य तृतीयपादे चिन्तितम्—  
षड्‍‍‍भिर्दीक्षयतीत्यग्निगतं प्राकृतबाधकम् ।  
समुच्‍चितं वा बाधः स्यात्कार्यैक्यात्पाठवाक्यतः ।।  
अग्नौ होमाङ्गता क्‍लृप्‍तेरतिदिष्टेन तुल्यता ।  
विनाऽऽवृत्तिं द्वादशत्वसिद्ध्ये स्यात्समुच्‍चयः ।।  
अग्निचयने दीक्षाहुतयः श्रूयन्ते– ‘षड्‍‍भिर्दीक्षयति” इति। प्रकृतावपि-

[[1840]]

“स्त्रुषेण चतस्त्रो जुहोति दीक्षितत्वाय” इत्यादिना दीक्षाहुतयः षड् विहिताः । तत्र मन्त्रा भिन्नाः- “आकूत्यै प्रयुजेऽग्‍नये स्वाहा” इत्यादयः प्राकृता मन्त्राः, “आकूति-माग्निं प्रयुजꣳ स्वाहा” इत्यादत्यो वैकृताः । तत्र वैकृतमाहुतिम त्रषद्कं प्राकृतस्य वाधकं किंवा प्राकृतेन समुच्चितमिति संशये बाधकमिति तावत्प्राप्‍तम् । कुतः । कार्यैक्यात् । दीक्षणीयाङ्गभूताहुत्युपकारलक्षणं यत्कार्यं प्राकृतानां मन्त्राणां तदेव वैकृतानामपि । न च विकृतौ तन्न प्रतीयत इति शङ्कनीयम् । स्वाहान्तपाठरूपेण लिङ्गेन मन्त्राणामाहुत्युषकारकत्वप्रतीतेः । आहुतीनां च षड्‍‍भिर्दीक्षयतीति वाक्येन दीक्षणीयाङ्गत्वप्रतीतेः । तस्माच्छूयमाणैर्मन्त्रैरतिदिष्टानां बाध इति पूर्वः पक्षः । अग्नौ मन्त्राणां स्वरूपं यद्यपि श्रुतिसिद्धं तथाऽपि होमाङ्गत्वं लिङ्गेन कल्पनीयम् । तथा चातिदेशकल्प्यैर्मन्त्रैस्तुल्यबलत्वान्न बाध्य बाधकता । एवमपि न समुच्‍चये प्रमाणम-स्तीति चेत् । अस्त्येव । द्वादश जुहोतीति संख्याविधानेन तत्सिद्धेः । न च वैकृता-नामेव षण्णामावृत्त्या संख्या सिघ्वतीति वाज्यम् । आवृत्तेरश्रुतत्वात् । न च सा कल्पयितुं शक्यतेऽन्यथाऽपि संख्योपपत्तेः । तस्मात्समुच्‍चय इति राद्धान्तः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे प्रथमप्रपाठके  
नवमोऽनुवाकः ।। ९ ।।

### १० 
( अथ चतुर्थकाण्डे प्रथमप्रपाठके दशमोऽनुवाकः ) ।  
यद॑ग्ने॒ यानि॒ कानि॒ चाऽऽ ते॒ दारू॑णि द॒ध्म-  
सि॑ । तद॑स्तु॒ तुभ्य॒मिद्‍घुतं तज्‍जु॑षस्व यवि-  
ष्ठ्य । यदत्त्यु॑प॒जिह्वि॑का॒ यद्व॒म्‍रो अ॑ति॒सर्प॑ति ।  
सर्वं॒ तद॑स्तु ते घृ॒तं तज्‍जु॑षस्व यविष्ठ्य । रा-  
त्रि॑ꣳरात्रि॒मप्र॑यावं॒ भर॒न्तोऽश्वा॑येव तिष्ठते  
घा॒सम॑स्मै । रा॒यस्पोषे॑ण॒ समि॒षा मद॒न्तोऽग्ने॒

[[1841]]

मा ते॒ प्रति॑वेषा रिषाम । नाभा॑ ( १ ) पृ॒-  
थि॒व्याः स॑मिधा॒नम॒ग्निꣳ रा॒यस्पोषा॑य बृह॒ते  
ह॑वामहे । इ॒रं॒म॒दं बृ॒हतुक्थं॒ यज॑त्रं॒ जेता॑रम॒-  
ग्‍निं पृत॑नासु सास॒हिम् । याः सेना॑ अ॒भी-  
त्व॑रीराव्या॒धिनी॒ ग॑णा उ॒त । ये स्ते॒ना ये  
च॒ तस्क॑रा॒स्ताꣳस्ते॑ अ॒ग्‍नेऽपि॑ दधाम्या॒स्ये॑ ।  
दꣳ ष्ट्रा॑भ्यां म॒लिम्‍लू॒ञ्जम्भ्यैस्तस्क॑राꣳ उ॒त ।  
हनू॑भ्याꣳ स्ते॒नान्भग॑व॒स्ता स्त्वं खा॑द॒ सुखा॑-  
दितान् । ये जने॑षु म॒लिम्‍ल॑वः स्ते॒नास॒स्त-  
स्क॑रा॒ वने॑ । ये ( २ ) कक्षे॑ष्वया॒यव॒स्ताꣳ-  
स्ते॑ दधामि॒ जम्भ॑योः । यो अ॒स्मभ्यम॑राती॒-  
याद्यश्च॑ नो॒ द्वेष॑ते॒ जनः॑ । निन्द्या॒द्यो अ॒स्मा-  
न्दिप्सा॑च्‍च॑ सर्वं॒ तं म॑स्म॒सा कुरु॑ । सꣳ शि॑-  
तं मे॒ ब्रह्म॒ सꣳ शि॑तं वी॒र्यं॑ बल॑म् । सꣳ शि॑तं  
क्ष॒त्र्र जि॒ष्णु यस्या॒हमस्मि॑ पु॒रोहि॑तः । उ  
दे॑षां बा॒हू अ॑तिर॒मुद्वर्च॒ उदू॒ बल॑म् । क्षि॒णो-  
मि॒ ब्रह्म॑णा॒ऽमित्रानुन्न॑यामि [ ३ ] स्वाꣳ  
अ॒हम् । दृ॒शा॒नो॑ रु॒क्म उ॒र्व्या व्य॑द्यौदु॒र्मर्ष॒-  
मायुः॑ श्रि॒ये रु॑चा॒नः । अ॒ग्‍निर॒मृतो॑ अभव॒-  
द्वयो॑भि॒र्यदे॑नं॒ द्यौरज॑यत्सु॒रेताः॑ । विश्वा॑ रू॒  
पाणि॒ प्रति॑ मुञ्चते क॒विः प्रासा॑वीद्भ॒द्रं द्वि॒-  
पदे॒ चतु॑ष्पदे । वि॒ नाक॑मख्यत्सवि॒ता वरे॒-

[[1842]]

ण्योऽनु॑ प्र॒याण॑मु॒षसो॒ वि रा॑जति । नक्तोः॒  
षासा॒ सम॑नसा॒ निरू॑पे धा॒पये॑ते॒ शिशु॒मेक॑ꣳ  
समी॒ची । द्यावा॒ क्षामा॑ रु॒क्मः [ ४ ] अ॒-  
न्तर्वि भा॑ति दे॒वा अग्‍निं धा॑रयन्द्रविणो॒दाः ।  
सु॒प॒र्णो॑ऽसि ग॒रुत्मा॑न्त्रि॒वृत्ते॒ शिरो॑ गाय॒त्रं  
चक्षुः॒ स्तोम॑ आ॒त्मा साम॑ ते त॒नूर्वा॑मदे॒व्यं  
बृ॑हद्रथंतरे प॒क्षौ य॑ज्ञाय॒ज्ञियं॒ पुच्छं॒ छन्दा॒ꣳ  
स्यङ्गा॑नि॒ धिष्णि॑याः श॒फा यजू॑ꣳ षि॒ नाम॑।  
सु॒प॒र्णो॑ऽसि ग॒रुत्मा॒न्दिवं गच्छ॒ सुवः॑ पत  
( ५ ) ।।  
[नाभा॒ वने॒ ये न॑यामि॒ क्षामा॑ रु॒क्मो॑ऽष्टात्रिꣳशच्च]।  
इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमप्रपाठके दशमोऽनुवाकः ।। १० ।।

(अथ चतुर्थकाण्डे प्रथमप्रपाठके दशमोऽनुवाकः)।  
नवमऽनुवाकेऽग्न्युत्पादनमुक्तम । अथ दशमेऽग्निधारणमुच्यते ।  
कल्पः—“यदग्‍ने यानि कानि चेति पञ्‍चभिरौदुम्बरमपरशुवृक्णमुख्य इध्म मभ्यादधाति” इति । तत्र प्रथमामाह—  
यदग्‍ने यानि कानीति । हेऽग्‍ने ते त्वदर्थं यानि कानि च दारूणि, दारु-शब्देन कुठारच्छेदरहितमविदारितं काष्ठमुच्यते । तादृशानि यानि कान्यप्यरण्ये पतितानि काष्ठान्यानीय दध्मसि धारयाम इति यत्तत्सर्वं तुभ्यं त्वदर्थं घृतमिद्‍घृतमेव घृतवत्प्रियमस्तु । हे यविष्ठ्य युवतम तद्दारुजातं जुषस्व । अथ द्वितीयामाह—  
यदत्त्युपजिह्विकेति । जिह्वाः प्रधानज्वालाः । तत्समीपवर्तिनी क्षुद्रज्वा-

[[1843]]

लोपजिह्‍‍विका । अस्माभिररण्यादानीतेषु दारुषु मध्ये यद्दारु महारण्ये दावाग्‍ने-रुपजिह्‍‍विका स्वल्पज्वालाऽत्ति भक्षयतीषद्दहतीत्यर्थः । वम्रशब्दः पिपीलिकासदृशं क्षुद्रजीवमाचष्टे । स च यत्काष्ठमतिसर्पति अतिशयेन सर्पति प्राप्‍नोति । काष्ठावय-वेषु तत्र तत्र सारं भक्षयतीत्यर्थः । तत्सर्वमित्यादि पूर्ववत् । अथ तृतीयामाह—  
रात्रिꣳरात्रिमिति। हेऽग्‍ने ते तव प्‍रतिवेशा प्रत्यासन्ना वयं मा रिषाम हिंसा न प्राप्‍नुमः । किं कुर्वन्तः। रायस्पोषेण धनपुष्ट्या धनपोषेणेषाऽन्नेन चसम्यङ्‍मदन्तः। तथा रात्रिं रात्रिमप्रयावं प्रतिदिनं पृथग्मावमकृत्वा । एकमपि दिनमवर्जयित्वेत्यर्थः। अस्मा अग्‍नये घासं समिद्रूपं भक्ष्यं भरन्तः संपादयन्तः । तत्र दृष्टान्तः—तिष्ठतेऽ-श्वायेव वाजिशालायां बद्‍ध्वा स्थापिताय प्‍रौढायाश्वायैकमपि दिनमवर्जयित्वा यथा घासं प्‍रयच्छन्ति तद्वत् । अथ चतुर्थीमाह—  
नाभा पृथिव्या इति । बृहते प्‍रौढाय रायस्पोषायाग्‍निमिमं वयं हवामह आह्‍‍वयामः । कीदृशमग्निं, पृथिव्या नाभा समिधानमुखाया मध्ये सम्यग्दीप्यमानम् । इरया समिद्रूपेणान्नेन माद्यतीतीरंमदस्तम् । बृहन्ति प्‍रौढान्युक्थानि प्रशंसनानि यस्या-सौ बृहदुक्थस्तम् । यजत्रं यागहेतुं, जेतारं राक्षसादिविषये जयशीलं पृतनास्वाग्‍निं संग्रामेष्वग्रे गच्छन्तं, सासहिमस्मदपराधानामतिशयेन सोढारम् । अथ पञ्चमीमाह—  
याः सेना इति । याः काश्चित्परकीयाः सेना अभीत्वरीरस्मदाभिमुख्येन गमनशीला आव्याधिनीः सर्वतोऽस्मान्पीडयन्त्य उगणा उत्कृष्टगणोपेता बहुस्तोमा इत्यर्थः । एवंविधा याः सेनाः सन्ति, उतापि च ये स्तेना गुप्‍तचोरा ये च तस्कराः प्रकटचोरास्तान्सर्वांस्तवाऽऽस्ये मुखेऽपिदधामि प्रक्षिपामि ।  
एतान्मन्त्रान्विनियुङ्‍क्ते—  
“न ह स्म वै पुराऽग्‍निरपरशुवृक्णं दहति तदस्मै प्रयोग एवर्षिरस्वदयद्यग्‍ने यानि कानि चेति समिधमा दधात्यपरशुवृक्णमेवास्मै स्वदयति” [सं. का. ५ प्र. १ अ. १०] इति।  
पुरैतन्मन्त्रयोगात्पूर्वं कदाचिदप्यग्‍निरपरशुवृक्णं परशुच्छेदरहितं काष्ठं न

[[1844]]

ह स्म वै दहति सर्वथा न दहति। अविदारितं काष्ठमग्‍नौ प्रक्षिप्‍तमपि न भस्मी भव-ति, किंतु ज्वालया क्‍वचित्कृष्णं भवतीत्यर्थः । एवं सति प्रयोगः प्रयुज्यमान क्रषि-रेव यदग्‍ने यानीति मन्त्र एवास्मा अग्‍नये तत्काष्ठमविदारितमस्वदयत्स्वादूकृतवान्। एतदर्थमेव यद्दारु तद्‍धृतमस्त्विति मन्त्रे पठ्यते। तस्माद्यदग्‍न इत्यादिमन्त्रैः समिध-मादध्यात्तेनास्मां अग्‍नये परशुच्छेदरहितं काष्ठं स्वदयत्येव ।  
एतद्वेदनं प्रशंसति—  
“सर्वमस्मै स्वदते य एवं वेद” (सं. का. ५ प्र. १ अ. १०) इति।  
यत्काष्ठमपरशुवृक्णमभ्याधेयं तस्य जातीविशेषं विधत्ते—  
“औदुम्बरीमा दधात्यूर्ग्वा उदुम्बर ऊर्जमेवास्मा अपि दधाति” (सं. का. ५ प्र. १ अ. १०) इति।  
यदग्‍न इत्यादिमन्त्रसंघरूपं सूक्तं प्रशंसति—  
“प्रजापतिरग्‍निमसृजत तꣳ सृष्टꣳ रक्षाꣳ स्यजिघाꣳ सन्त्स एतद्राक्षोघ्‍नम-पश्यत्तेन वै स रक्षाꣳ स्यपाहत यद्राक्षोघ्‍नं भवत्यग्‍नेरेव तेन जाताद्रक्षाꣳस्यप हन्ति” (सं. का. ५ प्र. १ अ. १०) इति।  
रक्षोघ्‍नोऽयमाग्‍निस्तत्सूक्तं राक्षोघ्‍नं यदग्‍ने यानि कानि चेत्यारभ्यामित्रा-नुन्नयामि स्वाꣳ अहमित्येतदन्तम् । अनेन सूक्तेन रक्षांसि प्रजापतिर्हतवान् । तस्माद-त्राप्यनेन सूक्तेन तथैव भवितव्यम् । तेन सूक्तेनोत्पन्नागदग्‍नेः सकाशाद्रक्षांसि विना-शयति।  
कल्पः—“दꣳ ष्ट्राभ्यां मलिम्‍लूनित्याश्वत्थीं समिधमादधाति” इति।  
पाठस्तु—  
दꣳष्ट्राभ्यामिति। गुप्‍ताः प्रकटाश्चेति द्विविधाश्चोराः। प्रकटा अपि द्विविधाः, अरण्येषु मार्गमध्येऽपहृत्य प्रत्यक्षमेव पलायमानाः प्रकटाः । ततोऽप्यतिप्रकटा निर्भ-या ग्रामेष्वेवाऽऽगत्य बन्दिकराः । त एतेऽत्र मलिम्‍लब इत्युच्यन्ते मलं पापाधिक्य-मेषामस्तीति मलिनाः । तथाविधा भूत्वा म्‍लोचयन्ति चौर्य कुर्व-

[[1845]]

न्तीति मलिम्‍लवस्तान् । दन्तपङ्‍‍‍क्तिमध्ये याभ्यां तीक्ष्णदन्ताम्यां क्रमुकादिकं भक्ष्यते ते दंष्ट्रे । ततः पुरोवर्तिनो बहिर्दृश्यमाना दन्ता जम्भ्याः । अन्तलर्नि तु हनू । तत्र मलिम्‍लून्दष्ट्राभ्यां पडियित्वा जम्भ्यैस्तस्करानपि पडियित्वा हनूभ्यां स्तेनान्पीडयित्वा हे भगवः पूजानीयाग्‍ने तान्सर्वान्सुखादितान्पुनर्जीवनरहिता यथा भवन्ति तथा त्वं खाद भक्षय । एतन्मन्त्रसाध्यं समिदाधानं विधत्ते—  
“आश्वत्थीमा दधात्यश्वत्थो वै वनस्पतीनाꣳ सपत्‍नसाहो विजित्यै” [सं. का. ५ प्र. १ अ. १०] इति।  
सपत्‍नान्सहतेऽभिभवतीत सपत्‍नसाहः। अश्वरूपधारिणोऽग्‍नेरस्मिन्वृक्षेऽ-वस्थितत्वादश्वत्थस्य सपत्‍नसाहत्वम् । तत्रावस्थानमाधानब्राह्मणे श्रूयते-‘अग्‍निर्दे-वेभ्यो निलायत । अश्वो रूपं कृत्वा । सोऽश्वत्थे संवत्सरमतिष्ठत् । तदश्वत्थस्याश्व-त्थत्वम्” इति। अतस्तदीया समिद्विजयाय संपद्यते।  
कल्पः—“ये जनेषु मलिम्‍लव इति वैकङ्‍कन्तीम्” इति। आदधातीति शेषः  
पाठस्तु—  
ये जनेष्विति। ग्रामवर्तिषु जनेषु वनेषु गच्छत्सु च ये त्रिविधाः पूर्वोक्ता-श्चोराः सन्ति, ये चान्ये व्याघ्रादयः कक्षे, स्थित्वाऽघायवो भवन्ति, अघं पापं हिंसन-मिच्छन्तीत्यघायवः, तान्सर्वांस्तव जम्भयोर्दधामि ।  
एतन्मन्त्रसाध्यं समिदाधानं विधत्ते—  
“वैकङ्‍कतीमा दधाति भा एवाव रुन्धे” [सं. का. ५ प्र. १ अ. १०] इति।  
कल्पः—“यो अस्मभ्यमरातीयादिति शमीमयीम्” इति। पाठस्तु—  
यो अस्मभ्यमिति। पूर्वं चोरभेदा दर्शिताः। इदानीं शत्रुभेदा उच्यन्ते। ते च त्रिविधा अरातयो द्वेषिणो निन्दकाश्चेति। तत्र दातव्यत्येन प्राप्‍तं धनं यो न ददाति सोऽयमरातिः । कार्यविघातं यः करोति स द्वेषी । वाग्दौर्जन्यमात्रं यः करोति स निन्दकः । हन्तुकामश्चतुर्थः । तत्र योऽस्मभ्यमस्माकमरातीयादरातित्व मिच्छति, यो यजमानानस्मान्द्वेषते कार्यनाशेन बाधते, योऽप्यन्योऽस्मान्निन्दान्निन्दति, यश्चापरोऽ-स्मान्दिप्साद्दम्भितुं हिंसितुमिच्छति, तं सर्वं जनं मस्मसा कुरु। चूर्णजन्यशब्दस्यानुक-रणं मस्मसेति, चूर्णी कुर्वित्यर्थः।

[[1846]]

एतन्मन्त्रसाध्यं समिदाधानं विधत्ते—  
शमीमयीमा दधाति शान्त्यै” (सं. का. ५ प्र. १ अ. १०) इति।  
कल्पः “ सꣳ शितं मे ब्रह्मोदेषां बाहू अतिरमित्युत्तमे यजमानं वाचयं-स्तूष्णीमौदुम्वर्यौ समिधावादधाति” इति। तत्र प्रथमामाह—  
सꣳ शितं मे ब्रह्मेति। मे मदीयं ब्रह्म ब्राह्मण्यं संशितं सम्यक्तक्ष्णिकृतं शास्त्रीयमार्गवर्ति कृतमित्यर्थः। तथा वीर्यमिन्द्रियशक्तिः। बलं शरीरजशक्तिः। तदुभयं संशितं सम्यक्स्वकार्यक्षमं, तथा यस्य क्षत्त्रस्य राज्ञोऽहं पुरोहितोऽस्मि मे मदीयं तत्क्षत्त्रं जिष्णु जयशीलं यथा भवति तथा संशितम्। अस्त्विति शेषः। अथ द्वितीयामाह—  
उदेषां बाहू इति। एषां स्वकीयानां राजब्राह्मणादीनां मध्य एकैकस्य वाहूं उदतिरमुत्कर्षेण वर्वितवानस्मि। लौकिकोक्तिरियम्। लोके हि योऽन्यस्मादुत्कृष्टो भवति तं जना एवमाहुः-स्वकीयहस्तमुपरितनं कृतवानिति। वर्चः कान्तिः। तामप्युदतिरम्। बलं शरिरं तदव्युदतिरम्। ब्रह्मणा मन्त्रसामर्थ्येनामित्राञ्शत्रून्क्षिणोमि क्षीणान्करोमि। स्वान्स्वकीयान्पुरुषानहमुन्नयाम्युत्कर्षं प्रापयामि।  
एतन्मन्त्रसाध्यं यजमानवाचनं विधत्ते—  
“सꣳ शितं मे ब्रह्मोदेषां बाहू अतिरमित्युत्तमे औदुम्बरी वाचयति ब्रह्मणैव क्षत्त्रꣳसꣳ श्यति क्षत्त्रेण ब्रह्म तस्माद्ब्राह्मणो राजन्यवानत्यन्यं ब्राह्मणं तस्माद्राजन्यो ब्राह्मणवानत्यन्यꣳ राजन्यम्” [सं. का. ५ प्र. १ अ. १०] इति।  
उत्तमे राक्षोघ्न सूक्तस्यान्तिमे ऋचौ यजमानं वाचयेत्। औदुम्बर्यौ द्वे समि-धौ तूष्णीमादध्यादिति शेषः । प्रथममन्त्रे ब्रह्मक्षत्त्रयोः संशितत्वं यदुक्तं तत्र परस्परो-पकारो विज्ञायते। ब्राह्मणेनैव पुरोहितेन राजा धर्मे तीक्ष्णीकृतो भवति। राज्ञा निया-मकेन ब्रह्म-णोऽपि संशितः स्वाचारे नियमितो भवति। यस्मादेवं तस्माद्रा-

[[1847]]

जन्येन स्वामिना युक्तो ब्राह्मणः स्वामिरहितं ब्राह्मणमत्येति। राजाऽपि धर्मबोधकेन पुरोहितेन ब्राह्मणेन युक्तस्तद्रा हितमधार्मिकं राजन्यं राजानमत्येति।  
कल्पः—“एकविंशतिनिर्बाधो रुक्मः सूत्रोतस्तं दृशानो रुक्म इति समासीनो यजमानोऽन्तर्निर्बाधं प्रतिमुच्य बहिर्निर्बाधान्कुरुते” इति । पाठस्तु—  
दृशानो रुक्म इति। दृशानो दर्शनीयरूपो रुक्मः सुवर्णनिर्मितः फलका कार आभरणविशेष उर्व्या महत्या दीप्‍त्या व्यद्यौद्विद्योतते स्म । किं कुर्वन् । दुर्मर्ष-मतिरस्कार्यमायुर्जीवनं श्रिये श्रयितुं रुचानो वाञ्छन् । तथाविधोऽग्निर्वयोभिरन्नैर्हवि-र्भिरमृतोऽभवत् । यद्यस्मादेनमग्निं द्यौर्द्युलोकवासिदेवगणः सुरेताः सन्नजनयत्तस्माद-भृतत्वं युक्तम् । अत्र रुक्मस्यग्निधारणाङ्गत्वादग्नित्वमुपचरितम् । अनेन मन्त्रेण साध्यं रुक्मप्रतिमाकं विधत्ते—  
“मृत्युर्वा एष यदग्निरमृतꣳ हिरण्यꣳ रुक्ममन्तरं प्रति मुञ्चतेऽमृतमेव मृत्योरन्तर्धत्ते” (सं. का. ५ प्र. १ अ. १०) इति।  
अग्नेर्दाहेन विनाशुकत्वान्मृत्युत्वं, हिरण्यस्याग्‍निसंपर्केऽपि भस्मीभावदर्श-नादमृतत्वम् । एवं सति धारयिष्यमाणस्याग्‍नेः स्वकीयस्योरसश्चान्तरं मध्यवर्ती यथा भवति तथा रुक्मं दीर्घसूत्रेण प्रोतं गले प्रतिमुञ्चत् । तेन प्रतिमुक्तेन दाहकादग्‍निरू-पान्मृत्योरमृतं रुक्मं व्यवधानरूपं कृतवान्भवति ।  
तस्य रुक्मस्य बिन्दुसदृशानाकारविशेषान्विधत्ते—  
“एकवीꣳ शतिनिर्बाधो भवत्येकविꣳ शतिर्वै देवलोका द्वादश माताः पञ्‍चर्तंवस्त्रय इमे लोका असावादित्य एकविꣳश एतावन्तो वै देवलोकास्तभ्ये एव भ्रातृव्यमन्तरेति” (सं. का. ५ प्र. १ अ. १०) इति।  
सुवर्णफलके निम्‍नोन्नतभावमापद्य स्पर्शकारिणं पुरुषं निःशेषेण बाधन्त इति निर्बाधाः स्फोटसदृशा अवयवविशेषाः । ते चैकावॅशतिसंख्याका यस्‍निरुक्मे सोऽयमेकविंशतिनिर्बाधः । तादृशं रुक्मं कुर्यात् । लोक्यन्ते भज्यन्ते यैर्देशकाला-दिसाधनविशेषैस्ते लोकाः। मासादयश्च वेदानां भोगसाधनानीति त एव लोका-

[[1848]]

इत्युच्यन्ते । अतो निर्बाधगतयैकविंशतिसंख्यया मासादिकेम्य आदित्यान्तेभ्य एकविंशतिलोकेभ्यो भ्रातृव्यमन्तरितं करोति।  
विहितान्निर्बाधान्प्रशंसति—  
“निर्बाधैर्वै देवा असुरान्निर्बाधेऽकुर्वत तन्निर्बाधानां निर्बाधत्वं निर्बाधी भवती भ्रातृव्यानेव निर्बाधे कुरुते” [सं. का. ५ प्र. १ अ. १०] इति।  
चर्मखड्‍गधारिणो देवाश्चर्मणो बहिर्भागे शचितैः कंस्यादिमयैः प्रौढस्फोटा-कारैर्निर्बाधैः । स्वग्रहणार्थमागतानसुरानास्फाल्या भूमिपतनादिरूपे निर्वाधे स्थितान-कुर्वत । यस्मान्निश्चितबाधा एते तस्मान्निर्बाधाः । अतोऽत्र रुक्मस्य निर्बाधित्वेन भ्रातृव्यान्सर्वान्निश्चितबाधे पतितान्कुरुते।  
कल्पः—“विश्वा रूपाणीति शिक्यपाशं प्रतिमुञ्चते” इति। पाठस्तु—  
विश्व रूपाणि प्रतीति। कविर्विद्वान्वरेण्यः श्रेष्ठः सविता विश्वा रूपाणि समस्तानि जगद्रूपाणि प्रतिमुञ्चते स्वस्मिन्स्वी करोति। प्रकाशयतीत्यर्थः। द्विपदे चतु-ष्पदे मनुष्याणां पशूनां च भद्रं स्वस्वव्यवहारप्रकाशनरूपं श्रेयः प्रासावी त्संपादितवा-न् । नाकं स्वर्गं विशेषेणाख्यत्प्रकाशितवान्। उषसः प्रयाणमनूषः कालेऽतीते सति विराजति विशेषेण प्रकाशते।  
अनेन मन्त्रेण साध्यं शिक्यपाशप्रतिमोकं विधत्ते—  
“सावित्रिया प्रति मुञ्‍चते प्रसूत्यै” [सं. का. ५ प्र. १ अ. १०] इति ।  
सविता वरेण्य इति मन्त्रलिङ्‍गादियं सावित्री सम्यक्प्ररेणाय संपद्यते ।  
कल्पः- ‘नक्तोषासेति कृष्णाजिनमुत्तरम्” इति। प्रतिमुञ्‍चत इत्यनुव र्तते। पाठस्तु—  
नक्तोषासेति। नक्तं चोषाश्च नक्तोवासा रात्रिदिवसावित्यर्थः समनसा परस्परमेकमतियुक्ते, विरूपे रात्रिः कृष्णा दिवसस्तु शुक्ल इत्येवं विलक्षणरूपे, समीची समीच्यावनूकूले सत्यै, एकं शिशुमग्निं धापयेते यजमानकर्तृकमग्‍निधारणं संपादयतः । द्यावा द्युलोके क्षामा क्षितौ भूलोकेऽन्तस्तदुभयमध्यवर्तिन्यन्तरिक्षे रुक्मो विभाति । अयमग्‍निर्विशेषेण प्रकाशते । दीव्यन्ति विहरन्तीति देवाःप्राणाः । ते च द्रविणोदा यागद्वोरण द्रविणं धनरूपं फलं प्रायच्छन्ति । तादृशा यजमानस्य प्राणा अग्‍निमेतं धारयन्धृतवन्तः।

[[1849]]

एतन्मन्त्रसाध्यं कृष्णाजिनप्रतिमोकं विधत्ते—  
“नक्तोषासेत्युत्तरयाऽहोरात्राभ्यामेवैनमुद्यच्छते” [सं. का. ५ प्र. १ अ. १०] इति।  
पूर्वां सावित्रीमृचमपेक्ष्येयमुत्तरा तया कृष्णाजिनं प्रतिमुञ्चत इति शेषः । तथा सति तन्मन्त्रप्रतिपादिताभ्यामेवैनमूर्ध्वं धृतवान्भवति।  
तस्य मन्त्रस्य चतुर्थपादे देवशब्देन प्राणा विवक्षिता इति दर्शयति—  
“देवा अग्‍निं धारयन्द्रविणोदा इत्याह प्राणा वै देवा द्रविणोदा अहोरात्रा-भ्यामेवैनमुद्यत्य प्राणैर्दाधार” [सं. का. ५ प्र. १ अ. १०] इति।  
उद्यमनमात्रमहोरात्रयोः कृत्यं, धारणं तु प्राणानामित्यर्थः।  
रुक्मशिक्यपाशकृष्णाजिनानां यः प्रतिमोकस्तस्य काल उपवेशनं विधत्ते  
‘आसीनः प्रति मुञ्चते तस्मादासीनाः प्रजाः प्र जायन्ते’ (सं. का. ५ प्र. १ अ. १०) इति।  
तस्मादासीनप्रतिमोकाल्लोकेऽपि प्रजाः आसीना एवोत्पद्यन्ते न तूत्थिताः।  
कृष्णाजिनस्य शिक्याद्वहिर्देशर्वीतत्वं विधत्ते—  
‘कृष्णाजिनमुत्तरं तेजो वै हिरण्यं ब्रह्म कृष्णाजिनं तेजसा चैवैनं ब्रह्मणा चोभयतः परि गृह्‍णाति’ (सं. का. ५ प्र. १ अ. १०) इति।  
शिक्यस्यैकतो रुक्ममन्यतः कृष्णाजिनमिति तेजोरूपेण रुक्मेण वेदरूपेण कृष्णाजिनेन चोभयतः शिक्यं परिगृहीतं भवति। कृष्णाजिनस्य ब्रह्मरूपत्वं दीक्षाप्रकरणे समाम्‍नातम्—‘ब्रह्मणो वा एतद्रूपम् । यत्कृष्णाजिनम्’ इति । शिक्यस्योद्यमनहेतुरज्‍जुसंख्यां विधत्ते—  
‘षडुद्यामꣳ शिवये भवति षड्‍वा ऋतव ऋतुभिरेवैनमुद्यच्छते’ [सं. का. ५ प्र. १ अ. १०] इति।  
‘यद्‍द्वादशोद्यामꣳ संवत्सरेणैव’ [सं. का. ५ प्र. १ अ. १०] इति।  
द्वादश मासाः संवत्सर इत्युक्तत्वात्संवत्सरेणैवैनमुद्यच्छते।

[[1850]]

शिक्यस्य प्रकृतिद्रव्यं विधत्ते—  
“मौञ्जं भवत्यूर्ग्वै मुञ्जा ऊर्जैवनꣳ समर्धयति” [सं. का. ५ प्र. १ अ. १०] इति।  
कल्पः—“सुपर्णोऽसि गरुत्मानित्युख्यमवेक्षते” इति। पाठस्तु—  
सुपर्णोऽसि गरुत्मानिति । हेऽग्‍ने त्वं सुपर्णः पक्षिरूपोऽसि। पक्ष्याकारेण चेष्यमाणत्वात् । अत एवाऽऽम्‍नायते—‘वयसां वा एष प्रतिमया चीयते यदग्‍निः” इति । तत्र दृष्टान्तः—यथा गरुत्मान्पक्षिराजस्तद्वत्। पक्ष्याकारस्यावयवाः संप (पा) द्यन्ते त्रिवृत्ते शिरो बहिष्पवमानस्तोत्रे योऽयं त्रिवृत्स्तोमः स एव स्तोमस्तव शिर-स्थानीयः । प्रजापतिमुखजन्यत्वेनोक्तत्वात्। यद्रायत्राख्यं साम तच्छिदीयं चक्षुः। यः पञ्चदशादिस्तोमस्तव स जीवात्मा । यद्गायदेव्यं साम तच्छिरोव्यतिरिक्ततनुस्थानीयम्। ये बृहद्रथंतराख्ये सामनी ते तव पक्षस्थानीये । यद्यज्ञायज्ञियाख्यं साम तत्तव पुच्छस्थानीयम् । यानि गायत्र्यादीनि च्छन्दांसि तानि हृदयाद्यङ्गस्थानीयानि । ये सौमिकवेद्यां होत्रियादिधिष्णियास्ते तव शफस्थानीयाः। यानि यजूंषि तानि तव नामस्थानीयानि। एतं मन्त्रं विनियुङ्‍क्ते—  
‘सुपर्णोऽसि गरुत्मानित्यवेक्षते रूपमेवास्यैतन्महिमानं व्याचष्टे’ (सं. का. ५ प्र. १ अ. १०) इति।  
अवेक्षते, उख्यमिति शेषः। मन्त्रस्वरूपेणैवार्थप्रतीतेर्नात्र पृथग्व्याख्यात-व्यमस्ति । कल्पः—‘सुपर्णोऽसि गरुत्मानित्यादायोत्थाय’ इति। पाठस्तु—  
सुपर्णोऽसि गरुत्मानिति। हेऽग्‍ने त्वं गरुड इव पक्षिरूपोऽसि । अत आकाशं प्रति गच्छ । ततोऽपि स्वर्गलोकं प्राप्‍नुहि । मन्त्रस्य स्वर्गप्राप्तिपरत्वं दर्शयति—  
“दिवं गच्छ सुवः पतेत्याह सुवर्गमेवैनं लोकं गमयति’ (सं. का. ५ प्र. १ अ. १०) इति । एवं यजमानमात्मानम्।  
अत्र विनियोगसंग्रहः-  
यदग्‍ने पञ्चभिः काष्ठं वन्हावोदुम्बरं क्षिपेत् ।।

[[1851]]

दꣳष्ट्राऽऽश्वत्थीमादधाती ये ज वैकङ्‍कर्तों॑ तथा ।।  
यो अस्मभ्यं शमीकाष्ठं संशितद्वयवाचनम् ।  
दृशा रुक्मं निजे कण्ठे बद्ध्वा विश्वेतिमन्त्रतः ।।  
साग्न्युखाशिक्यपाशं तु स्वाम्यत्र प्रतिमुञ्चते ।  
नक्तोऽजिनं चोपरिष्टात्सुपर्णोऽग्‍निमवेक्षते ।  
सुपर्णः साग्‍निरुत्तिष्ठेन्मन्त्राः पञ्चदशेरिताः ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे प्रथमप्रपाठके  
दशमोऽनुवाकः ।। १० ।।

### ११ 
( अथ चतुर्थकाण्डे प्रथमप्रपाठके एकादशोऽनुवाकः ) ।  
अग्ने॒ यं य॒ज्ञम॑ध्व॒रं वि॒श्वतः॑ परि॒भूरसि॑।  
स इद्दे॒वेषु॑ गच्छति। सोम॒ यास्ते॑ मयो॒भुव॑  
ऊ॒तयः॒ सन्ति॑ दा॒शुषे॑। ताभि॑र्नोऽवि॒ता भ॑व।  
अ॒ग्‍निर्मू॒र्धा भुवः॑ । त्वं नः॑ सोम॒ या ते॒ धा-  
मा॑नि। तत्स॑वि॒तुर्वरे॑ण्यं॒ भर्गो॑ दे॒वस्य॑ धीमहि ।  
धियो॒ यो नः॑ प्रचो॒दयात्। अचि॑त्ती॒ यच्‍च॑-  
कृमा दैव्ये॒ जने॑ दी॒नैर्दक्षैः॒ प्रभू॑ती पुरुष॒त्वता  
[ १ ] दे॒वेषु॑ च सवि॒तर्मानु॑षेषु च॒ त्वं नो॒ अत्र  
सुवता॒दना॑गसः । चो॒दयि॒त्री सू॒नृता॑नां॒ चेत॑-  
न्ती सुमती॒नाम् । य॒ज्ञं द॑धे॒ सर॑स्वती पा-  
वी॑रवी क॒न्या॑ चि॒त्रायुः॒ सर॑स्वती वी॒रप॑त्‍नी॒  
धियं॑ धात् । ग्नाभि॒रच्छि॑द्रꣳ शर॒णꣳ स॒जोषा॑

[[1852]]

दुरा॒धर्ष॑ गृण॒ते शर्म॑ यꣳसत् । पू॒षा गा  
अन्व॑तु नः षू॒षा र॑क्ष॒त्वर्त॑तः । पू॒षा वाज॑ꣳ  
सनोतु नः । शु॒क्रं ते॑ अ॒न्यद्य॑ज॒तं ते॑ अ॒न्यत्  
[ २ ] विषु॑रूपे॒ अह॑नी॒ द्यौरि॑वासि । विश्वा॒  
हि मा॒या अव॑सि स्वधावो भ॒द्रा ते॑ पूषन्नि॒ह  
रातिर॑स्तु । ते॑ऽवर्धन्त॒ स्व॑तवसो महित्व॒नाऽऽ  
नाकं॑ त॒स्थुरु॒रु च॑क्रिरे॒ सदः॑ । विष्णु॒र्यद्धा-  
ऽऽव॒द्वृषणं मद॒च्युतं॒ वयो॒ न सदि॑न्॒नधि॑ ब॒-  
र्हिषि॑ प्रि॒ये । प्र चि॒त्रम॒र्कं गृण॒ते तुराय॒ मा-  
रु॑ताय॒ स्वत॑वसे भरध्वम् । ये सहा॑ꣳ सि॒ स-  
ह॑सा॒ सह॑न्ते [ ३ ] रेज॑ते अग्ने पृथि॒वी  
म॒खेभ्यः॑ । विश्वे॑ दे॒वा विश्वे॑ दे॒वाः । द्यावा॑  
नः पृथि॒वी इ॒मꣳ सि॒घ्‍रम॒द्य दि॑वि॒स्पृश॑म् ।  
य॒ज्ञं दे॒वेषु॑ यच्छताम् । प्र पू॑र्व॒जे पि॒तरा॒ नव्य॑-  
सीमिर्गी॒र्मिः कृ॑णुध्व॒ꣳ सदने ऋ॒तस्य॑ ।  
आ नो॑ द्यावापृथिवी॒ दैव्येन॒ जने॑न यातं॒ म-  
हि॑ वां॒ वरूथ॑म्। अ॒ग्‍निꣳ स्तोमे॑न बोधय  
समिधा॒नो अम॑र्त्यम् । ह॒व्या दे॒वेषु॑ नो दध-  
त् । स ह॑व्य॒वाडम॑र्त्यं उ॒शिग्दू॒तश्‍चनो॑हितः ।  
अ॒ग्‍निर्धि॒या समृ॑ण्वति । शं नो॑ भवन्तु॒ वा  
जे॑वाजे [४] ।।  
(पू॒रु॒ष॒त्वता॑ यज॒तं ते॑ अ॒न्यत्सह॑न्ते॒ चनो॑हितो॒ऽष्टौ च॑)

[[1853]]

इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमप्रपाठके एकादशोऽनुवाकः ।। ११ ।।

य॒ञ्जा॒न इ॒माम॑गृभ्णन्दे॒वस्य॒ सं ते॒ वि पाज॑सा॒ वस॑वस्त्वा॒ समा॑स्त्वो॒र्ध्वा अ॒-  
स्याऽऽकू॑तिं॒ यद॑ग्ने॒ यान्यग्‍ने॒ यं य॒ज्ञमेका॑दश ।। ११ ।।  
यु॒ञ्जा॒नो वर्म॑ च स्थ आ॒दित्यास्त्वा॒ भार॑ती॒ स्वाꣳ अ॒हꣳ  
षट्च॑त्वारिꣳशत् ।। ४६ ।।  
हरि॑ ॐ ।

इति कृष्णयजुर्वेदीयतैत्तिरीयसंहितायां चतुर्थाष्टके  
प्रथमः प्रपाठकः ।। १ ।।

[अथ चतुर्थकाण्डे प्रथमप्रपाठक एकादशोऽनुवाकः]।  
दशमेऽनुवाके वहूनिधारणमुक्तम्। अथैकादशे चातुर्मास्यगते वैश्वदेवाख्ये प्रथमपर्वणि विहितानां हविषां याज्यानुवाक्या उच्यन्ते।  
तत्र प्रथमस्याऽऽज्यभागस्य चोदकप्राप्‍तामपवदितुमन्यां पुरोनुवाक्या-माह—  
अग्ने यं यज्ञमिति। हेऽग्नेऽध्वरं हिंसारहितं यं यज्ञं विश्वतः परिभूरसि सर्वतः प्राप्तवानसि, स इत्स एव यज्ञो देवेषु गच्छति।  
अथ द्वितीयस्याऽऽज्यभागस्य पुरोनुवाक्यामाह—  
सोम यास्त इति । हे सोम दाशुषे हविर्दत्तवते यजमानाय मयोभुवः सुखं भावयितुस्ते तव या ऊतयो रक्षणप्रकाराः सन्ति ताभिरूतिभिर्नोऽस्माकमविता रक्षको भव।  
अथाऽऽग्नेयमष्टाकपालं निर्वपतीत्यस्मिन्हविषि याज्यापुरोनुवाक्ययोः प्रतीके दर्शयति--  
अग्निर्मूर्धेति । अग्‍निमूर्धेति पुरोनुवाक्या । भुवो यज्ञस्येति याज्या। एत-च्चोभयमैष्टिके होत्रकाण्डे समाम्‍नातं, तच्‍चास्माभिरुदाहृत्य चक्षुषी वा एते यज्ञस्येत्य-स्मिन्ननुवाके व्याख्यातम्।

[[1854]]

अथ सौम्यं चरुमित्यस्मिन्हविषि याज्यापुरोनुवाक्ययोः प्रतीके दर्शयति—  
त्वं न सोमेति। त्वं नः सोम विश्वत इति पुरोनुवाक्या। या ते धामानीति याज्या। एतच्योभयं स प्रत्‍नवन्नि काव्येत्यनुवाके व्याख्यातम्।  
अथ सावित्रं द्वादशकपालमित्येतस्य हविषः पुरोनुवाक्यामाह—  
तत्सवितुर्वरेण्यभिति। यः सवितास्माकं बुद्धीः प्रेरयति तस्य सवितुर्देवस्य वरणीयं भर्गस्तेजो ध्यायेम। तत्रैव याज्यामाह—  
अचित्ती यदिति। पूरुषस्य भावः पूरुषत्वं पुरुषत्वमेव पूरुषत्वता। सा च प्रभूत्यतिवहुला देहेन्द्रियादिसंघातेषु पुरुषोऽहमस्मीतितादात्म्याभिधानभ्‍रान्तिरत्यन्तं दृढेत्यर्थः। तथा सत्यचित्ती कर्तव्याकर्तव्योरज्ञानेन दीनैदक्षैर्विषयलम्पटतया दीनत्वं प्राप्तैः स्वस्वव्यापारकुशलैरिन्द्रियैर्दैव्य जने देवतासंबन्धिनि शरीरे यच्‍चकृम यत्पापं वयं कृतवन्तः, हे सवितस्त्वं देवेषु मनुष्येषु चात्रास्मिन्कर्मणि नोऽस्माननागसः पापरहिता यथा भवामस्तथा सुवतात्प्रेरय।  
अथ सारस्वतं चरुमित्यस्य पुरोनुवाक्यामाह—  
चोदयित्रीति। स्नृतानां प्रियवाक्यानां [णा] चोदयित्री प्रेरयित्री सुमतीनां शोभनबुद्धीनामस्माकं कृत्यं चेतन्ती जानन्ती सरस्वती यज्ञमिमं दधे धारितवती।  
तत्रैव याज्यामाह—  
पावीरवी कन्येति। सरस्वती धियं धादस्मदीये कर्मणि सावधानां बुद्धिं धारयतु । कीदृशी, पावीरवी पातॄन्वीरांश्च वयति जनयतीति पावीरवी । कन्या कमनीया। चित्रायुर्विचित्रं जीवनं यस्याः सा। वीरपत्‍नी वीराणां पालयित्री । ग्नाभिश्छन्दोभिर्युक्ता सरस्वती सजोषा यजमानेन समानप्रीतिः सतीगृणते स्तुवते यजमानाय शर्म यंसत्सुखं प्रयच्छतु । कीदृशं शर्म, अच्छिद्रमविछिन्नं शरण रक्षकं दुराधर्षमन्यैर्धर्षयितुमशक्यम् ।  
अथ पौष्णं चरुमित्यस्य पुरोनुवाक्यामाह—  
पूषा गा अन्वेत्विति। अयं पूषा नोऽस्माकं गा अन्वेतु रक्षणाय पृष्ठतो गच्छतु। किंचायं पूषाऽर्वतोऽश्वान्‍रक्षतु। पूषा नोऽस्मभ्यं वाजमन्नं सनोतु संपादयतु। तत्रैव याज्यामाह—

[[1855]]

शुक्रं ते अन्यदिति। हे पूषंस्ते तव शुक्रं शुद्धस्वरूपमन्यदनेकप्रकारम्, उदयकाले रक्तवर्णं रूपमन्यत्, मध्याह्‍नकाले श्वेतवर्णं रूपमन्यत्, इत्येवमनेक-प्रकारत्वम् । तथा ते तव यजतं पूजनमप्यन्यत्। प्रातःकाले मित्रस्य चर्षणीधृत इत्यादिभिर्मन्त्रैः पूज्यसे। मध्याह्‍ने त्वा सत्येनेत्यादिभिः । तथा त्वया निष्पादिते अहनी अपि, विषुरूपे नानारूपे। अहःशब्दश्छत्रिन्यायेन रात्रिमप्युपलक्षयति। अहः प्रकाशोपेतं रात्रिस्तमोयुक्तेति नानारूपत्वम् । एवं हि चित्रकार्यकृदपि त्वं द्यौरि-वासि। आकाशं यथैकरूपं तद्वत्त्वमपि पक्षपातराहित्यादेकरूपोऽसि । मीयन्ते पदार्था याभिश्चत्तवृत्तिभिस्ताश्चित्तवृत्तयो मायाः । कव्यदानवाचिना च स्वधाशब्देन कृत्स्नमप्यन्नमुपलक्ष्यते । हे स्वधावोऽन्नवन्विश्वा हि मायाः सर्वां अपि अन्यदीयचित्त-वृत्तीरवसि रक्षसि । हे पूषन्निह कर्मणि ते तव रातिर्भद्राऽस्तु फलप्रदानं समीचीनं भवतु ।  
अथ मारुतं सप्तकपालमित्यस्य पुरोनुवाक्यामाह—  
तेऽवर्धन्तेति। तवो बलं, स्वं, स्वाधीनं तवो येषां ते स्वतवसः। तादृशास्ते मरुतो महीत्वना महत्त्वेन स्वकीयेनावर्धन्त । ते मरुतो नाकं स्वर्गमातस्थुः प्राप्‍तवन्तः। उरु सदश्चक्रिरे स्वर्गे यजमानाय स्थानं कृतवन्तः। वृषणं कामानां वषंकं, मदच्युतं हर्षक्षारकमत्यन्तं हर्षकारणमित्यर्थः। तादृशं यद्वर्हिर्मरु-त्संबन्धि कर्म विष्णुर्ह विष्णुरेवाऽऽवत्पालितबांस्तस्मिन्प्रिये बर्हिषि मरुतोऽधिष्ठाय वयो न वय इव सीदन्। यथा पक्षिणः सायंकाले वृक्षे सीद्रन्ति तद्वदेव तिष्ठन्तीति। तत्रैव याज्यामाह—  
प्र चित्रमर्कमिति। हे ऋत्विग्यजमानाश्चित्रमर्कं विविधमर्चनं मारुताय मरुत्समूहाय प्रभरध्वं प्रकर्षेण संपादयत। कीदृशाय मारुताय, गृणते हविर्दानाय गृणते, तुराय शीघ्रमामिने(णे), स्वतवसे स्वाधीनबलाय। हे ऋत्विग्यजमाना ये भवन्तः सहसा मरुतां बलेन सहांसि वैरिबलानि सहन्तऽभिभवन्ति ते यूयं भरध्व-मिति पूर्वत्रान्वयः । हेऽग्ने त्वमेव तत्पश्येत्यध्याहारः। किं द्रष्टव्यं तदाश्चर्य-

[[1856]]

मिति तदुच्यते इयं पृथिवी मखेभ्यो मारुतयज्ञेभ्यो रेजते कम्पते। कथं नामैतदीया यज्ञा निर्विघ्‍नेन समाप्यन्त इति प्रयत्‍नं करोति एतदिदमिति।  
अथ वैश्वदेवीमामिक्षामित्येतस्मिन्हविषि याज्यानुवाक्ययोः प्रतीके दर्शयति—  
विश्वे देवा इति। विश्वे देवा ऋतावृध इति पुरोनुवाक्या। विश्वे देवाः शृणुतेति याज्या। एतच्‍चोभयं नवोनवो भवतीत्येतस्मिन्ननुवाके व्याख्यातम् ।  
द्यावापृथिव्यमेककपालमित्यस्य पुरोनुवाक्यामाह—  
द्यावा नः पृथिवीति। द्यावापृथिवी द्युदेवता पृथिवीदेवता चेत्युभे अद्या-स्मिन्दिने नोऽस्मदीयमिमं यज्ञं देवेषु समर्पयेताम्। कीदृशं यज्ञं, फलस्य साधकं, दिविस्पृशम् अग्नौ प्रास्ताहुतिः सम्यगादित्यमुपतिष्ठत इति न्यायेन स्वर्गस्पर्शयुक्तम्। तत्रैव याज्यामाह—  
प्र पूर्वजे पितरेति। प्रपूर्वजे प्रथमोत्पन्ने द्यावापृथिव्यौ पितरा मातापितृ-समाने। ‘द्यौः पिता । पृथिवी माता’ इति श्रुत्यन्तरात् । हे ऋत्विग्यजमाना ऋतस्य सदने यज्ञस्य स्थाने नव्यसीभिरतिशयेन नूतनाभिर्गीर्भिर्मन्त्ररूपाभिर्वाग्भिः कृणुध्वं द्यावापृथिव्योः स्तुतिं कुरुध्वम् । हे द्यावापृथिव्यौ दैव्येन जनेन देवसंबन्धिना पुरुष-समूहेन सह नोऽस्मान्प्रत्यायातम्। वां युवयोः संबन्धि त्ररूथं यज्ञगृहं महि पूज्यम् । अथ तत्रैव स्विष्टकृतः पुरोनुवाक्यामाह—  
अग्निꣳ स्तोमेनेति । हे यजमान त्वं समिधानोऽग्निं दीपयन्‍नमर्त्यं मरण-रहितमग्निं स्विष्टकृद्रूपं स्तोमन स्तोत्रेण तोषयित्वाऽनेन प्रकारेण बोधय। केन प्रकारे-णेति तदुच्यतेनोऽस्मदीयानि हव्या हवींषि देवेषु दधत्स्थापयेति। तत्रैव याज्यामाह—  
स हव्यवाडिति। स्विष्टकृद्रूपोऽग्निर्धिया करुणायुक्तेन चेतसा समृण्वति सम्यगिह प्राप्‍नोतु । कीदृशोऽग्निः । हव्यं वहतीति हव्यवाट् । अमर्त्यो मरणरहितः । उशिगनुग्रहपूर्वमस्मान्कामयमानः । दूतो देवानामाज्ञाकारी । चनोहिताः, चनसां मनुष्याणां यजमाननां हितोऽभष्टिकारी।

[[1857]]

अथ वाजिनो यजतीति विहिते कर्मणि याज्यानुवाक्ययोः प्रतीके दशंयति-  
शं नो भवन्न्विति। शं नो भवन्तु वाजिन इति पुरोनुवाक्या। वजेवाजेऽवत वाजिन इति याज्या । एतच्‍चोभयं देवस्याहꣳ सवितुः प्रसव इत्यनुवाके व्याख्यातम् । अत्र विनियोगसंग्रहः—  
अथ याज्या वैश्वदेवे चातुर्मास्यादिपर्वणि।  
अग्ने सो अनुवाक्ये ते अग्नीषोमाज्यभागयोः।।  
अग्निर्भुंवस्तथाऽऽग्नेये त्वं नो या ते च सौमिके।  
तत्सेति युग्मं सावित्रे चोद सारस्वते तथा।।  
पूषा पौष्णो मारुते ते विश्वे द्वे वैश्वदेविके।  
द्यावा द्यावापृथिव्ये स्यादग्‍निं स्विष्टकृतो यजेः।  
शं वाजे वाजिने मन्त्रा द्वात्रिंशतिरुदीरिताः।।

इति श्रीमत्सायणाचार्यविरचिते माधवीये वेदार्थप्रकाशेकृष्णयजुर्वे-दीयतैत्तिरीयसंहिताभाष्ये चतुर्थकाण्डे प्रथमप्रपाठके  
एकादशोऽनुवाकः ।। ११ ।।

वेदार्थस्य प्रकाशेन तमो हार्दं निवारयन्।।  
पुमार्थांश्‍चतुरो देवाद्विद्यातीर्थमहेश्वरः ।। १ ।।

इति श्रीमद्विद्यातीर्थमहेश्‍वरपरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधवाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
चतुर्थकाण्डे प्रथमः प्रपाठकः  
।।१।।

[[1858]]

## २ 
(अथ चतुर्थाष्टके द्वितीयः प्रपाठकः)  

### ०१ 
तत्र प्रथमोऽनुवाकः।  

ह॒रिः ॐ ।

विष्णोः॒ क्रमो॑ऽस्यभिमाति॒हा गा॑य॒त्रं छन्द॒  
आ रो॑ह पृथि॒वीमनु॒ वि क्र॑मस्व॒ निर्भ॑क्तः॒ स  
यं द्वि॒ष्मो विष्णोः॒ क्रमो॑ऽस्यभिशस्ति॒हा त्रै-  
ष्टु॑भं छन्द॒ आ रो॑हा॒न्तरि॑क्ष॒मनु॒ विक्र॑मस्व॒  
निर्भ॑क्तः॒ स यं द्वि॒ष्मो विष्णोः॒ क्रमो॑ऽस्यरा-  
तीय॒तो ह॒ ता जाग॑तं छन्द॒ आ रो॑ह॒ दिव॒-  
म॒नु वि क्र॑मस्व॒ निर्भ॑क्तः॒ स यं द्वि॒ष्मो वि-  
ष्णोः॑ [ १ ] क्रमो॑ऽसि शत्रूय॒तो ह॒न्ताऽऽनु॑-  
ष्टु॒भं छन्द॒ आ रो॑ह॒ दिशोऽनु॒ वि क्र॑मस्व॒  
निर्भ॑क्तः॒ स यं द्वि॒ष्मः । अक्र॑न्द॒दग्निस्त॒नय॑  
न्निव॒ द्यौः क्षामा॒ रेरि॑हद्वी॒रुधः॑ सम॒ञ्जन्।  
स॒द्यो ज॑ज्ञा॒नो वि॑हीमि॒द्धो अख्य॒दा रोद॑सी  
भा॒नुना॑ भात्य॒न्तः। अग्ने॑ऽभ्यावतिन्न॒भि न॒  
आ व॒र्तस्वाऽऽयु॑षा॒ वर्च॑सा स॒न्या मे॒धया॑ प्र॒  
जया॒ धने॑न। अग्ने॑ ( २ ) अ॒ङ्गि॒रः॒ श॒तं ते॑  
सन्त्वा॒वृतः॑ स॒हस्रं॑ त उपा॒वृतः॑ । तासां॒ पो-  
ष॑स्य॒ पाषे॑ण॒ पुन॑र्नो न॒ष्टमा कृ॑धि॒ पुन॑र्नो र॒-  
यिमा कृ॑धि। पुन॑रू॒र्जा नि व॑र्तस्व॒ पुनरग्‍न  
इ॒षाऽऽयु॑षा। पुर॑र्नः पाहि वि॒श्‍वतः॑ । स॒ह  
र॒य्या नि व॒र्त॒स्वाग्ने॒ पिन्व॑स्व॒ धार॑या । वि॒

[[1859]]

श्वप्स्नि॑या वि॒श्वत॒स्परि॑ । उदु॑त्त॒मं व॑रुण॒  
पाश॑म॒स्मदवा॑धमम् [ ३ ] वि म॑ध्य॒मꣳ  
श्र॑थाय। अथा॑ व॒यमा॑दित्ये व्र॒ते तवाना॑गसो॒  
अदि॑तये स्याम। आ त्वा॑ऽहार्षम॒न्तर॑भू॒र्ध्‍रुव-  
स्ति॒ष्ठावि॑चाचलिः। विशस्त्वा॒ सर्वा॑ वाञ्छ-  
न्त्व॒स्मिन्‍रा॒ष्ट्रमा॑धि॑ शय । अग्ने॑ बृहन्‍नु॒षसा॑-  
मू॒र्ध्वो अ॑स्थान्निर्जग्मि॒वान्तम॑सो ज्योति॒-  
षाऽगा॑त् । अ॒ग्‍निर्भा॒नुना॒ रुश॑ता॒ स्वङ्ग॒ आ  
जा॒तो विश्वा॒ सद्मा॑न्यप्राः । सीद॒ त्वं मा॒तुर॒-  
स्याः ( ४ ) उ॒पस्थे॒ विश्वा॑न्यग्‍ने व॒युना॑नि  
विद्वान् । मैना॑मर्चिषा मा तप॑साऽभि शु॑श-  
चो॒ऽन्तर॑स्याꣳ शु॒क्रज्यो॑ति॒र्वि भा॑हि । अ॒न्त-  
र॑ग्‍ने रु॒चा त्वमु॒खायै॒ सद॑ने॒ स्वे । तस्या॒-  
स्त्वꣳ हर॑सा॒ तप॒ञ्जात॑वेदः शि॒वो भ॑व । शि॒-  
वो भू॒त्वा मह्य॑म॒ग्‍नेऽथो॑ सीद शि॒वस्त्वम्।  
शि॒वाः कृ॒त्वा दिशः॒ सर्वाः॒ स्वां योनि॑मि॒-  
हाऽस॑दः । ह॒ꣳसः शु॑चि॒षद्वसु॑रन्तरिक्ष॒सद्धो-  
ता॑ वेदि॒षदति॑थिर्दुरोण॒सत् । नृ॒षद्व॑रसदृ॑तस-  
द्व्यो॑म॒सद॒ब्‍जा गो॒जा ऋ॑त॒जा अ॑द्रि॒जा  
ऋ॒तं बृ॒हत् [ ५ ] ।।  
(दिव॒मनु॒ वि क्र॑मस्व॒ निर्भ॑क्तः॒ स यं द्वि॒ष्मो विष्णो॒र्ध॒नेनाग्ने॑ऽध॒मम॒स्वाः  
शु॑चि॒षत्षोड॑श च)

[[1860]]

इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयप्रपाठके प्रथमोऽनुवाकः ।। १।।

(अथ चतुर्थकाण्डे द्वितीयः प्रपाठकः) ।  
तत्र प्रथमोऽनुवाकः।

यस्य निःश्वसितं वेदा यो वेदेभ्योऽखिलं जगत् ।  
निर्ममे तमहं वन्दे विद्यातीर्थमहेश्वरम् ।। १ ।।  
आद्यप्रपाठके ह्युख्यो योऽग्‍निः सोऽयं प्रपञ्‍चितः ।  
प्रपाठके द्वितीये तु स्याद्देवयजनग्रहः ।। २ ।।  
चयनार्थस्तत्र चानुवाका एकादशेरिताः ।  
आसन्द्यां स्थापनं वात्सप्रसूक्तेन ह्युपस्थितिः ।। ३ ।।  
* उखाग्नेर्नयनं गार्हपत्याग्‍निचयनं भुवः ।  
कर्षणं चौषधावापो लोष्टक्षेपादिकं तथा ।। ४ ।।  
रुक्मादेरुपधानं स्वयमातृण्णादिकस्य च।  
निधानं पशुशीर्षाणां याज्या अर्था उदीरिताः ।। ५ ।।

तत्र प्रथमानुवाक आसन्द्यामुखाग्निस्थापनं प्रतिपाद्यते।  
कल्पः—“ उपरि नाभेर्धारयमाणो विष्णोः क्रमोऽसीति चतुरो विष्णुक्रमा ञ्प्राचः क्रामति ’ इति। पाठस्तु—  
विष्णोः क्रमोऽसीति। यज्ञप्रयोगं कृत्‍स्‍नं व्याप्‍नोतीति विष्णुर्यजमानः । यद्वा विष्णुना परमेश्वरेणाभेदोपचारं कृत्प्रा विष्णुरित्युच्यते । हे प्रथमपादविन्यास त्वं विष्णो-रभिमातिहा पापघाती क्रमोऽसी। पाप्मा वा अभिमातिरिति श्रुत्यन्तरम् । तादृशस्त्वं गायत्रं छन्द आरोहानुग्राहकत्वेन स्वी कुरु। ततः पृथिवीमनु विक्रमस्व प्रदेवतारूपमिमं प्रदेशं विशेषेण प्राप्‍नुहि । यमभिमातिं वयं द्विष्मः सोऽयं निर्भक्तोऽस्मात्प्रदेशान्‍निः-सारितः । एवमुत्तरेष्वपि योज्यम् । अभिशस्तिहा मिथ्यापवादघाति । अरातिरवश्यदात यस्य दानाभावस्तमात्मन इच्छतीत्यरातीयंस्तस्य हन्ता विनाशकः। प्रहारेण हन्तृत्वं शत्रुत्वं तदिच्छतीति शत्रू  
*उखाग्‍नेश्चयनमिति ख, पुस्तके टिप्पण्यां पाठः ।

[[1861]]

यंस्तस्य हन्ता विनाशकः। अत्र सर्वत्र यजमानः स्वात्मानं विष्णुत्वेन भावयेत् चतुर्णो प्रक्रमाणां प्रदेशान्पृथिव्यादिलोकरूपत्वेन भावयेत् । गायत्रादिच्छन्दोभिमानिदेवतास्तेषां प्रक्रमाणामनुग्राहिकाः ।  
एतैर्मन्त्रैः साध्यान्विष्णुक्रमान्विधत्ते—  
“विष्णुमुखा वै देवाश्छन्दोभिरिमाँल्लोकाननपजय्यमभ्यजयन्यद्विय्णुक्रमान्क्रमते विष्णुरेव भूत्वा यजमानश्छन्दोभिरिवँल्लोकाननपजय्यपभि जयति विष्णोः क्रमोऽस्यभि-मातिहेत्याह गायत्री वै पृथिवी त्रैष्टुभमन्तरिक्षं जागती द्यौरानुष्टुभीर्दिशश्छन्दोभिरेवे-माल्लेँकान्यथापूर्वमामि जयति” (सं. का. ५ प्र. २ अ. १) इति।  
देवाः पूर्वं स्वेषु विष्णुमेव मुख्यं कृत्वा छन्दोभिमानिदेवैः सहिता अनपजय्यमन्यै-र्जेतुं यथा न शक्यते तथेमल्लोँकानभ्यजयन् । अतो यजमानो विष्णुक्रमस्तथा जयति । गायत्रादिच्छन्दोदेवायां पृथिव्यादिलोकस्वामित्वेन तैः सह लोकानां जेतुं शक्यतया मन्त्रेषु गायत्रं छन्द आरोहेत्यादि पठितमित्यभिप्रायः ।  
कल्पः—“अक्रन्ददग्निरित्येतामनुद्रुत्य” इति। पाठस्तु—  
अक्रन्ददग्निरिति। अयमग्निरक्रन्ददस्मदनिष्टनिवारणार्थं गर्जतु। किमिव, स्तनय-न्‍निव द्यौः । यथा द्युलोकस्थो मेघः सस्यशोषभीतिनिवारणाय स्तनयति तद्वत् । किं कुर्वन् । क्षाम दाहकमस्माद्विरुद्धं रेरिहल्लेलिहानः, वीरुधः समञ्‍जन्पुष्पफलसमृद्धलताव-दस्मदनुकूलानि सम्यगमभिव्यञ्‍जयन् । हि यस्माज्‍जज्ञान उत्पद्यमानः सद्य ईं तदानीमे-वेद्धो दीप्तः सन्विविधं जगदख्यत्प्रख्यापयति । रोदसी द्यावापृथिव्यारेन्तर्भानुना रश्मिना स्वयमाभाति समन्तात्प्रकाशते ।  
एतस्य मन्त्रस्यानुवचनं विधत्ते—  
“प्रजापतिरग्निमसृजत सोऽस्मात्सृष्टः पराङैत्तमेतयाऽन्वैदक्रन्ददिति तया वै सोऽग्‍नेः प्रियं धामावारुन्ध यदेतामन्वाहाग्‍नेरवेतैया प्रिय घामाव रुन्धे” (सं. का. ५ प्र. २ अ. १) इति।  
स सृष्टोऽग्‍निरस्मात्प्रजापते पराङावृत्तिरहित ऐदगच्छत्। अक्रन्ददित्येतयर्चा

[[1862]]

तमग्निमनुगम्य स प्रजापतिस्तयैवर्चाऽग्नेः प्रियं स्थानं प्राप्‍तवान् । अत एवास्या अनु-वचनमग्नेः प्रियस्य स्थानस्य संपादनाय भवति ।  
कल्पः—“अग्नेऽभ्यावर्तिन्निति चतसृभिः प्रदक्षिणमावर्तते”  
तत्र प्रथमामाह—  
अग्नेऽभ्यावर्तिन्निति । आभिमुख्येनाऽऽवर्तितुं शीलमस्यास्तीत्याभ्यावर्ति, तादृश हेऽग्न आयुरादिभिः सह नोऽस्मानभिलक्ष्बाऽऽवर्तस्व । आयुरपमृत्युरहितं वर्चः कान्ति-र्बलं वा, सनिर्धनदानं, मेधा श्रुतार्थधारणशक्तिः । प्रजा पुत्रादिः। धनं सुवर्णम् । धन-शब्देन संपादयितब्यमुच्यते । सनिशब्देय संपादितस्या बन्धुभ्यः प्रदानशक्तिरुच्यते । अथ द्वितीयामाह—  
अग्ने अङ्गिर इति । हेऽङ्गिरोऽङ्गसौष्ठवयुक्ताग्‍ने ते तवाऽऽवृतः शतं सन्तुं। आवृतिशक्तयः शतसंख्याका भवन्तु । तथा ते तवोपावृत उमावृतिशक्तय, सहस्र-संख्याका भवन्तु । स्वस्यैवाऽऽवर्तनमावृत् । समीपवृर्तिनां पुरुषाणां द्रव्य विशेषाणां चाऽऽवर्ततमुपावृत् । अस्मासु स्‍नेहादिशयात्त्वमपि पुनः पुनरावर्तस्वत्वदीयाः पुरुषा-सत्वदीयानि च द्रव्याणि पुनः पुनरावर्तन्तामित्यर्थः । तासामावृतिशक्तीनां शतसहस्त्र-संख्याकानां यः पोषः समृद्धिस्तस्यापि पोषस्यान्यः पोषोऽयुतलक्षादिसंख्याकाभिवृद्धि-स्तादृशेन पोषेण नोऽस्मदीयं नष्टं धनं पुनर्भूयोऽ प्याकृध्यावृतं कुरु । पुनर्भृयोऽपि रयिं पूर्वससंपादितं धनमाकृधि सर्वतः संपादितं कुरु । अथ तृतीयामाह—  
पुनरूर्जेति । हेऽग्‍ने त्वमूर्जा क्षीरादिरसेन सह पुनर्निवर्तस्वात्रात्राऽगच्छ । इषाऽ-न्नेनाऽऽयुषा सह पुनरागच्छ । नोऽस्मान्पुन पुनः कृताद्विश्वतः सर्वस्मादपराधात्पाहि । अथ चतुर्थीमाह—  
सह रय्येति । हेऽग्‍ने रय्या धनेन सह निवर्तस्व । प्सा भक्षण इति धातुः विश्वैः सर्वैः प्सायते भक्ष्यते पीयत इति विश्वप्स्‍नी । तादृश्या वृष्टिधारया विश्वतस्परि सर्वेषां तुणधान्यलतापादपानामुपरि पिन्वस्व सिञ्‍च ।  
एतैर्मन्त्रैरावर्तनं विधत्ते—

[[1863]]

“ईश्वरो वा एषा पराङ्‍प्रदधा यो विष्णुक्रगान्क्रमते चतसृमिरा वर्तते चत्वारि छन्दाꣳ सि छन्दाꣳ सि खलु वा अग्‍नेः प्रिया तनूः प्रियामेवास्य तनुवमभि पर्यावर्तत” [सं. का. ५ प्र. २ अ. १] इति।  
यो यजमानो विष्णुक्रमानाचरत्येष पराङावृत्तिरहितः प्रदघ ईश्वरः प्रकर्षेण गन्तुं समर्थ पुनरावृत्तिं न लभत इत्यर्थः । अत आवृत्तिलाभाय चतुसृभिर्ऋग्भिरावृत्तिं कुर्यात । गायत्री त्रिष्टुब्‍जगत्यनुष्टुबिति चतुर्णां छन्दसामभ्ऱ्यादानावुपात्तत्वदग्‍निशरीर-त्वम् । आवृत्तौ प्रादक्षिण्यं विधत्ते—  
“दक्षिणा पर्यावर्तते स्वमेव वीर्यमनु पर्यावर्तत तस्माद्दक्षिणोऽर्ध आत्मनो वीर्याव-त्तरोऽथो आदित्यस्वैवाऽऽवृतमनु पर्यावर्तते” (सं. का. ५ प्र. २ अ. १) इति ।  
दक्षिणा प्रादक्षिण्येन, दक्षिणभागमपस्थाप्य वामभागस्य परिभ्रमणं प्रादक्षिण्यम् । पुरुषस्य दक्षिणभागे सामर्थ्यातिशयसद्भावात्तदेवानुसृत्त्याऽऽवृत्तिकृता भवति । यस्माद्द-क्षिणभागे वीर्यं श्रुतेरभिप्रेतं भवति तल्माल्लोकेऽपि सर्वेषु व्यापारेषु दक्षिणहस्तस्यैव वीर्यातिशय उषलभ्यते । किंच, आदित्यो मेरूं प्रदक्षिणी करोति तदप्यत्रानुसृतं भवति ।  
कल्पः—“उदुत्तममिति त्शिक्यपाशमुन्मुच्य” इति । पाठस्तु—  
उदुत्तमं वरुणेति । हे वरुणोत्तममुत्तमाङ्गे शिरसि स्थापितं त्वदीयं पाशमु-(मस्मदस्मत्त उ) त्कृष्य श्रथाय विनाशय । अधममधमाङ्गे स्थापितं पादप्रदेशे स्थापितं पाशमवकृष्य विनाशय । मध्यमप्रदेशे स्थापितं पाशं विच्छेदय । अथ पाशत्रयमिन, शानन्तरं हे आदित्य सूर्यसदृश वरुण वयमनागसः पापरहिताः सन्तस्तव व्रते त्वदीये कर्मणि अदितयेऽखण्डितत्वाय स्याम योग्या भवेम ।  
अनेन मन्त्रेण शिक्यपाशोन्मोकमभिप्रेत्य मन्त्रगतस्य व णपाशस्य प्रसंङ्गं दर्शयति—  
“शुनःशेषमाजीगर्ति वरुणोऽगृह्‍णात्स एतां वरुणीमपश्यत्तया वै स आत्मानं वरुणापाशादमुञ्‍चद्‍रुणो वा एतं गृह्‍णाति य उखां प्रतिमुञ्‍चत उदुत्तमं

[[1864]]

वरुणपाशमस्मदित्याइऽऽत्मानमेवैतया वरुणपाशान्मुञ्‍चति” [सं. का. ५ प्र. २ अ. १] इति।  
शुनःशेषो नाम ऋषिः स चाजीगर्तस्य पुत्रस्तं कदाचिद्वरुणोगृह्‍णाद्गहीत वान् वरुणगृहीतत्वं च जलोदरव्याधिनाऽभिव्यज्यते । स च शुनःशेषस्त त्परि हारायोदुत्तम-मित्येतां वारुणीमृचमपश्यत् । ततस्तयैवर्चा स शुनःशेषः स्वात्मानं पाशान्मोचितवान् । अतोऽत्रापि यो यजमान उखां प्रतिमुञ्‍चते योऽयं वरुण गृहीतः संस्तत्परिहारायोदुत्तम-मित्यनया शिक्यपाशमुन्‍मुच्य तन्मन्त्रप्रसादेन वरुण पाशान्मुक्तो भवति ।  
कल्पः—“आ त्वाऽहार्षमित्याहृत्य” इति । पाठस्तु—  
आ त्वाऽहर्षमिति । हेऽग्‍ने त्वामाहार्षमाहृतवानस्मि । त्वं चोखाया अन्तर भृरवस्थितोऽसि । अविचाचलिरत्यन्तं चलनरहितो घ्‍रुवस्तिष्ठ स्थिरस्तिष्ठ । सवां विशः प्रजास्त्वां वाञ्छन्तु । अस्मिन्यजमाने राष्ट्रमधिश्रयाधिकं स्थापय ।  
अस्य मन्त्रस्य प्रथमपादे वह्नेराहरणं प्रसिद्धमेव प्रतीयत इति दर्शयति—  
“आ त्वाऽहार्षमित्याहाऽऽ ह्येनꣳ हरति” (सं. का. ५ प्र. २ अ. १) इति। द्वितीयपादेऽन्वयव्यतिरेकाम्यां प्रतिष्ठा सिध्यतीत्याह—  
“घ्‍रुवस्तिष्ठाविचाचलिरित्याह प्रतिष्ठित्यै” (सं. का. ५ प्र. २ अ. १) इति। तृतीयपादे प्रजासमृद्धिं चतुर्थपादे राज्यस्थैर्यं च क्रमेण दर्शयति—  
“विशस्त्वा सर्वा वाञ्छन्त्वित्याह विशैवैनꣳ समर्धत्यस्मिन्नाष्ट्रमधि श्रयेत्याह राष्ट्रमेवास्मिन्ध्‍रुवमकः” [सं. का. ५ प्र. २ अ. १] इति।  
विशा प्रजया । एनं यजमानम् । अस्मिन्यजमाने । अकः करोति ।  
चतुर्थपादपाठकाले यजमानविषयं काम्यं मनसा ध्यानं विधत्ते—  
“यं कामयेत राष्ट्रꣳ स्यादिति तं मनसा ध्यायेद्राष्ट्रमेव भवति” [सं. का. ५ प्र. २ अ. १] इति।  
यं यजमानमुद्दिश्य राज्यमस्त्विति कामयेताध्वर्युस्तं चतुर्थपादोच्‍चारणकाले ध्यायेत् ।

[[1865]]

कल्पः— “उपतिष्ठते बृहन्‍नुषसामूर्ध्वो अस्थात्” इति । पाठस्तु—  
अग्रे वृहन्निति । अयमाग्निर्बृहन्‍नुषसामग्र उषसां मुख ऊर्ध्वोऽस्थात्, अग्निहोत्रादौ बोध्यमान उत्तिष्ठति । ज्योतिषा स्वकीयेन तेजसा तमसो निर्जग्मिवान्निर्गतः सन्नागात् । कीदृशोऽग्‍निः । रुशता तमो हिंसता भानुना रश्मिना स्वङ्गः शोभनशरीरः । किंच जात उत्पन्नमात्र एव विश्व सद्मानि सर्वाणि स्थानानि आप्राः स्वकीयेन तेजसा सर्वत्र पूरित-वान्।  
अस्य मन्त्रस्य प्रथमार्धे भागत्रयं क्रमेण व्याचष्टे—  
“अग्रे बृहन्‍नुषसामूर्ध्वो अस्थादित्याहाग्रमेवैनꣳ समानानां करोति निर्जग्मिवा-न्तमस इत्याह तम एवास्मादप हन्ति ज्योतिषाऽऽगादित्याह ज्योतिरेवास्मिन्दधाति” (सं. का. ५ प्र. २ अ. १) इति।  
कल्पः—“सीद त्वं मातुरस्या उपस्थ इति तस्यां चतुसृभिरुख्यं सादयति” इति।  
औदुम्बर्या (रा) सन्द्याः प्रकृतत्वात्सैव तस्यामिति परामृश्यते ।  
तत्र प्रथमामाह—  
सीद त्वमिति । हेऽग्‍ने त्वं मातृसमानाया अस्या आसन्द्या उखाया उपस्थ उत्सङ्गे सीदोपविश । कीदृशस्त्वं, विश्वानि वयुनानि सर्वाञ्ज्ञानोपायान्विद्वान । एनामुखामर्चिषा त्वदीयदीप्‍त्या मा शूशुचोऽत्यन्तं मा दपिय । तपसा संतापेनापि माऽभिशूसुचः । अर्चिः कारणं, तपः कार्यम् । कारणेनैष ( नेषत् ) तापो भवति । कार्येण तु भूयान्, तदुभयं मा कुर्वित्यर्थः । अस्यामुखायामन्तः शुक्रज्योतिर्निर्मेलप्रकाशः सन्विभाहि विशेषेण दीप्यस्व । अथ द्वितीयामाह—  
अन्तरग्‍ने रुचेति । हेऽग्‍ने उखायै तस्या उखाया अन्तर्मध्ये स्वे सदने स्वकीये स्थान रुचा दीप्‍त्या युज्यस्व । हे जातवेदस्त्वं तस्य उखायाः शिवो भव सुखप्रदो भव । किं कुर्वन्हरसा तेजसा तपञ्ज्वलन् । अथ तृतीयामाह—

[[1866]]

शिवो भूत्वेति । हेऽग्‍ने मह्यं मदर्थं शिवः शान्तो भूत्वाऽथो अनन्तरं त्वं शिवः सीद सर्वान्प्रति शान्तः सन्‍नुपविश । सर्वा दिशः शान्ताः कृत्वेहास्यामुखायां स्वां योनिं स्वकीयं स्थानमासद आगत्योपविश । अथ चतुर्थीमाह—  
हꣳस शुचिषदिति । हन्ति स्वयमाहवनीयादिदेशेषु गच्छतीति वा वैरिणं हिनस्ती-ति वा हंसोऽयमग्‍निः । शुचौ यजने सीदतीति शुचिषत् । यजमानं वासयतीति वसुः । अन्तरिक्षे धूमज्वालारूपेण सीदतीत्यन्तरिक्षसत् । होता देवानामाह्वाता । वेद्यां यज्ञसं-बन्धिन्यां सीदतीति वेदिषत् । अतिथिर्दुरोणसदतिथिसमानः सन्दुरोणेषु यजमानगृहेषु सीदतीति दुरोणसत् । नृषु मनुष्येषु जठराग्निरूपेण सीदतीति नृषत् । वरे श्रेष्ठे श्रोत्रिय-गृहे सीदतीति वरसत् । ऋते यज्ञे तन्निष्पादकत्वेन सीदतीति ऋतसत् । व्योमन्याकाशे सूर्यरूपेण सीदतीति व्योमसत् । अप्सु वृष्टिधारारूपासु वैद्युतरूपेण जायते प्रादुर्भवती-त्यब्‍जाः । गोकार्ये घृते ज्वालारूपेण जायते व्यज्यत इति गोजाः । ऋतार्थं यज्ञार्थमेव जातत्वादृतजाः । अद्रो पर्वते दावानलरूपेण जायत इत्याद्रिजाः । ईदृशोऽग्निर्बृहदृतं प्रौढमग्‍निचयनोपेतं यज्ञं निष्पादयत्विति शेषः ।  
एतन्मन्त्रसाध्यमग्‍निस्थापनं विधत्ते—  
“चतसृभिः सादयति चत्वारि छन्दाꣳ सि छन्दोभिरेव” (सं. का. ५ प्र. २ अ. १) इति।  
सादयतीत्यनुवर्तते । सीद त्वं मातुरित्यादिभिश्चतसृभिरौदुम्बर्यामुख्याग्‍निं स्थापयेत। छन्दोभिरेव स्थापितवान्भवति ।  
हꣳस इत्यादिकायामुत्तमायामृचि च्छन्दोविशेषं प्रशंसति—  
अतिच्छन्दसोत्तमया वर्ष्म वा एषा छन्दसां यदतिच्छन्दा वर्ष्मैवनैꣳ समानानां करोति” (सं. का. ५ प्र. २ अ. १) इति।  
“अतिच्छन्दस्यन्यच्छन्दसामन्तर्भावात्सर्वेषामन्येषां छन्दसामियमतिच्छन्दा ऋक्श-रीरम् । अ (य) त ईदृश्योत्तमया सादनेनैनं यजमानं समानानामन्येषां पुरुषाणां शरीर-स्थानीयमेव करोति, तस्मादनयोत्तमया सादयति ।

[[1867]]

अत्रोत्तमायां ये बहवः सच्छब्दाः शुचिषदित्यादयस्तान्प्रशंसति—  
“सद्वती भवती सत्त्वमेवैनं गमयति” (सं. का. ५ प्र. २ अ. १) इति।  
ऋचो बहुभिः सच्छब्दैरुपेतत्वेनैनं यजमानं सत्त्वं चिरकालावस्थत्वं गमयति प्रापयति । अत्र विनियोगसंग्रह—  
विष्णोश्चतुर्भिराक्रामेदक्रन्देत्यनुवक्त्यथ ।  
अग्‍ने चतुर्भिरावृत्त उदू पाशं विमुञ्चति ।।  
आ त्वोख्यमाहरेदग्रेऽभ्युपस्थाय चतुष्टयात् ।  
सीदेत्यादेस्तथाऽऽसन्द्यां सादयेत्षोडशोदिताः ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  
प्रथमोऽनुवाकः ।। १ ।।

### ०२ 
( अथ चतुर्थाष्टके द्वितीयप्रपाठके द्वितीयोऽनुवाकः )।  
  
दि॒वस्परि॑ प्रथ॒मं ज॑ज्ञे अ॒ग्‍निर॒स्मद्‍‍‍द्वि॒तीयं॒  
परि॑ जा॒तवे॑दाः । तृ॒तीय॑म॒प्सु नृ॒मणा॒ अ॑जस्र॒-  
भिन्धा॑न एनं जरते स्वा॒धीः । वि॒द्मा ते॑ अग्ने  
त्रे॒धा त्र॒याणि॑ वि॒द्मा ते॒ स॑द्म॒ बिभृ॑तं पुरु॒त्रा ।  
वि॒द्मा ते॒ नाम॑ पर॒मं गुहा॒ यद्वि॒द्मा तमुत्सं॒  
यत॑ आज॒गन्थ । स॒मु॒द्रे त्वा॑ नृ॒मणा॑ अ॒प्स्व॑-  
न्तर्नृ॒चक्षा॑ ईधे दि॒वो अ॑ग्‍न॒ ऊध॑न् । तृ॒तीये॑  
त्वा [ १ ] रज॑सि तस्थि॒वाꣳस॑मृ॒तस्य॒ योनौ॑  
महिषा॒ अ॑हिन्वन् । अक्र॑न्द॒दग्‍निः स्त॒नय॑-  
न्निव॒ द्यौः क्षामा॒ रेरि॑हद्वी॒रुधः॑ सम॒ञ्जन् ।

[[1868]]

स॒द्यो ज॑ज्ञा॒नो वि हीमि॒द्धो अख्य॒दा रोद॑सी  
भा॒नुना॑ भात्य॒न्तः । उ॒शिक्पा॑वको अ॑र॒तिः  
सु॑मे॒धा मर्ते॑ष्व॒ग्‍नि॒रमृतो॒ नि धा॑यि । इय॑र्ति  
धू॒मम॑रु॒षं भरि॑भ्र॒दुच्छु॒क्रेण॑ शो॒चिपा॒ द्यामि-  
न॑क्षत् । विश्व॑स्य के॒तुर्भुवनस्य॒ गर्म॒ आ  
( २ ) रोद॑सी अपृणाज्‍जाय॑मानः । वी॒डुं  
चि॒दद्रि॑मभिनत्परा॒यञ्जना॒ यद॒ग्‍निमय॑जन्त॒  
पञ्च । श्री॒णामु॑दा॒रो ध॒रुणो॑ रयी॒णां म॑नी॒-  
षाणां॒ प्रार्प॑णः॒ सोम॑गोपाः । वसोः॑ सू॒नुः  
सह॑सो अ॒प्‍सु राजा॒ वि मा॒त्यग्र॑ उ॒षसा॑मि-  
धा॒नः । यस्ते॑ अ॒द्य कृ॒णव॑द्भद्रशोचेऽपू॒पं दे॑व  
घृ॒तव॑न्तमग्‍ने । प्र तं न॑य प्रत॒रां वस्यो॒ अ-  
च्छा॒भि द्यु॒म्‍नं दे॒वभ॑क्तं यविष्ठ । आ [ ३ ]  
तं भ॑ज सौश्रव॒सेष्व॑ग्‍न उ॒क्थउ॑क्थ॒ आ भ॑ज  
शस्यमा॑ने । प्रि॒यः सूर्ये॑ प्रि॒यो अ॒ग्‍ना भ॑वा॒-  
त्युज्‍जा॒तेन भि॒नद॒दुज्‍जनि॑त्वः । त्वाम॑ग्‍ने॒ य-  
ज॑माना॒ अनु॒ द्युन्विश्वा॒ वसू॑नि दधिरे॒ वा-  
र्या॑णि । त्वया॑ स॒ह द्रवि॑णमि॒च्छमा॑ना व्र॒जं  
गोम॑न्तमु॒शिजो॒ वि व॑व्‍रुः । दृ॒शा॒नो रु॒क्म  
उ॒र्व्या व्यद्यौ॑द्‍दु॒र्मर्ष॒मायुः श्रि॒ये रु॑चा॒नः ।  
अ॒ग्‍निर॒मृतो॑ अभव॒द्वयो॑भि॒र्यदे॑नं॒ द्यौरज॑नय-  
त्सु॒रेताः॑ [ ४ ] ।।

[[1869]]

(तृ॒तीये॑ त्वा॒ गर्भ॒ आ य॑वि॒ष्ठाऽऽ यच्च॒त्वारि॑ च)।

इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयप्रपाठके द्वितीयोऽनुवाकः ।। २ ।।

[अथ चतुर्थकाण्डे द्वितीयप्रपाठके द्वितीयोऽनुवाकः]।  
प्रथमेऽनुवाके वह्‍नेरासन्द्यां स्थापनमुक्तम् । द्वितीये तस्याग्‍नेरुपस्थानमुच्यते ।  
कल्पः—“दिवस्परीत्येकादशभिर्द्वादशभिस्त्रयोदशभिर्वा वात्सप्रेणोपतिष्ठते पूर्वे-द्युर्विष्णुक्रमान्क्रामत्युत्तरेद्युरुपतिष्ठत एवं सदा कुर्याद्यदहः सोमं क्रीणीयात्तदहरुभयं सम-स्येत्प्र च क्रमेदुप च तिष्ठति” इति । तत्र प्रथमामाह—  
दिवसस्परि प्रथममिति । अग्‍निः प्रथमं दिवस्परि द्युलोकस्योपरि जज्ञे सूर्यरूपे-णोत्पन्नः । अस्मत्पर्यस्मदीयस्य मनुष्यलोकस्योपरि जातवेदा द्वितीयं जज्ञे प्रसिद्धव-ह्‍‍निरूपेण द्वितीयं जन्म प्राप्तवान् । अप्सु समुद्रे तृतीयं जज्ञे वडवानलरूपेणोत्पन्नः । अजस्त्रं त्रिष्वपि जन्मसु नृमणा नृषु यजमानेषु मनोऽनुग्रहबृद्धिर्यस्यासौ नृमणाः । एन-मीदृशमग्‍निमिन्धानः पुरोडाशादिभिर्दीपयन्स्वाधीः स्वायत्तचित्तो जरते जीर्यते जरापर्यन्तं परिचरतीत्यर्थः । अथ द्वितीयामाह—  
विद्मा ते अग्न इति । हेऽग्‍ने यानि पूर्वस्मिन्मन्त्रे दिवस्परीत्यादिना त्रेधा स्वरूपा-ण्युक्तानि आदित्याग्निवडवानलरूपाणि तानि त्रयाणि त्रित्वसंख्याकानि रूपाणि वयं विद्म ज्ञातुमिच्छाम । किंच ते तव पुरुषा पुरुषु प्रदेशेषु गार्हपत्याहवनीयान्वाहार्यपचना-ग्‍नीघ्‍रीयशामित्ररूपेषु सद्म विभृतमवस्थानं देवेद्धमन्विद्धेत्यादिमन्त्रप्रतिपाद्यं नाम यदस्ति तदपि विद्म । देवेद्धादीनां नामत्वं मन्त्रान्तरे संबुद्धिबलादवगम्यते—अग्‍ने देवेद्ध मन्वि-द्ध मन्द्रजिह्‍वेति । किंच यत उत्साद्वृष्टिरूपात्प्रस्रवणादाजगन्थ वैद्युतरूपेण त्वमाग-तोऽसि तमुत्सं विद्म ।  
अथ तृतीयामाह—  
समुद्रे त्वेति । हेऽग्ने त्वामीधे यजमानोऽहं दीपयामि । कीदृशो यजमानः,

[[1870]]

नृमणा नृषु मनुष्येषु कर्मानुष्ठानपरेषु ऋत्विक्षु मनोऽनुसंधानकारणं चित्तं यस्यासौ नृमणाः, नृचक्षा नृषु पुरुषेषु वदपारं गतेषु मध्ये चष्टे मन्त्रान्विस्पष्टं वक्तीति नृचक्षाः। कीदृशं त्वाम्। समुद्रे तस्थिवांसं वडवानलरूपेण स्थितम्। तथाऽप्सु वृष्टिरूपास्वन्तर्वैद्युतरूपेण तस्थिवांसम्। तथा दिवो द्युलोकस्योधन्‍नूधस्थानीये तृतीये समुद्रवृष्ट्यपेक्षया तृतीयस्थाने रजसि रञ्जनात्मके तेजोमण्डले सूर्यरूपेण तस्थिवांसम्। महिषा महान्तो यजमाना ऋतस्य योनौ यज्ञस्य संबन्धिनि वेदि स्थानेऽहिन्वंस्त्वां प्रीणयन्ति। अथ चतुर्थीमाह--  
अक्रन्ददग्निरिति। अयमग्निरक्रन्ददस्मदनिष्टनिवारणार्थ गर्जतु। किमव, स्तनयन्निव द्यौः। यथा द्युलोकस्थो मेघो गर्जन्सस्यशोषभीतिं निवारयति तद्वत्। किं कुर्वन्। क्षाम दाहकमस्मद्विरुद्धं रेहिहल्लेलिहानो वीरुधः समञ्जन्पुष्पलतावद स्मदनुकूलानि सम्यगमिषिञ्‍चन। हि यस्माज्‍जज्ञान उत्पद्यमानः सद्य ईं तदानी मेवेद्धो दीप्तो विविधं जगदख्यत्प्रख्यापयति। रोदसी द्यावपृथिव्योरन्तर्भानुना रश्मिना स्वयमाभाति समन्तात्प्रकाशते। अथ पञ्‍चमीमाह—  
उशिक्पावक इति। उशिगनुग्रहपूर्वमस्मान्कामयमानः। पावकः शोधकः अरतिर्यागरहितेषु प्रीतिरहितः। सुमेधाः शोभना मेधा सेवकाभिप्रायधारणशक्तिर्यस्यासौ सुमेधाः अमृतो मरणरहितः। तादृशोऽग्निर्मर्तेषु मनुष्येषु निधायि निहितः। अरुषमरोषं चक्षुराद्युपद्रवरहितं धूमं भरिभ्‍रदतिशयेन धारयन्नुदियर्त्यूर्ध्वं प्रसारयति। शुक्रेण शोचिषा निर्मलेन तेजसा प्रभारूपेण द्यामितक्षन्नक्षति व्याप्‍नोति । अथ षष्ठीमाह—  
विश्वस्य केतुरिति। विश्वस्य केतुर्जगतो ज्ञाता भुवनस्य गर्भो गर्भवदन्तरवस्थितो जायमानो जातमात्र एव सन्‍रोदसी द्यावापृथिव्यावापृणात्सर्वतः स्वतेजसा पूरयति। यद्यदा पञ्च यजमानसहितं ऋत्विग्रूपा पञ्चसंख्याका जना अग्निमयजन्त तदानीं परायन्नाहुतिरूपेणाऽऽदित्यस्य समीपं गच्छन्वीहुंचिद्ढमेवाद़िं पर्वतसमानं मेघमभिनद्विदारितवान्। अथ सप्तमीमाह—  
श्रीणामुदार इति। श्रीणां गवाश्वादीनां संपदामुदार उत्कर्षेण प्रापयिता।

[[1871]]

रयीणां घनानां धरूणो घारयिता । मनीषाणामपेक्षितानां स्वर्गादिफलानां प्रार्पणः प्रापयिता। सोमगोपा यजमानेनानुष्ठेयस्य सोमयागस्य रक्षिता। वसोर्निवासहेतोसहसो मथन-वेगरूपस्य बलस्य सूनुः पुत्रः। अप्सु वृष्टिरूपासु राजा वैद्युतरूपेण दीप्यमानः उषसामग्रे प्रातःकाल इधानोऽग्निहोत्रभिर्दीप्यमानो विभाति विशेषेण भासते। अथाष्टमीमाह—  
यस्ते अद्येति। हे भदशोषे कल्पाणदीप्तेऽग्ने देव ते तवाद्यास्मिन्दिवसे घृतवन्तमपूपमुस्तरणाभिधारणोपेतं पुरोडाशं यो यजमानः कृणवत्करोति। हे यविष्ठ युवतम देवभक्तं देवेषु भक्तियुक्तं तं पुरोडाशकारिणं यजमानमभिद्युम्नमच्छाभिमतं धनं प्राप्तुं प्रकर्षेण नय प्रेरय कीदृशं द्युम्‍नं, प्रतरां प्रकृष्टतरं वस्योऽतिशयेन निवासकारणम्। अथ नवमीमाह—  
आ तं यजेति। शोभनं श्रवः कीर्तिः सुश्रवस्तस्य संबन्धीनि तत्कारणानि कर्माणि सौश्रवसानि तेषु कर्मसु, उक्थ उक्थे निष्कैवल्यप्रउगादिरूपे तत्तच्छस्त्रे शस्यमाने सति तं देवभक्तं यजमानमाभज सर्वतः संप्रेरय निरन्तरं कर्मानुष्ठायिनं कुर्वित्यर्थः। आभजेति द्विरुक्तेर्वाक्यद्वयमिदं कर्तव्य, सौश्रवसेषु कर्मसु प्रेरयेत्येकं वाक्यम्। तत्तच्छस्त्रे प्रेरयेत्येकं वाक्यम् । अयं यजमानः सूर्ये प्रियो भवाति भवतु । अग्ना वह्नावपि प्रियो भवतु। तथा जातेनोत्पन्नेन पुत्रेणोद्भिनददुद्भेदमभिवृद्धिं प्राप्नोतु। तथा जनित्वैर्जनिष्यमाणैः पौत्रादिभिश्चोद्भिनदत्। अथ दशमीमाह—  
त्वामग्ने यजेति। हेऽग्ने यजमानाः सर्वेऽनुद्यून्प्रतिदिनं त्वामनु त्वामेवानुगच्छन्तो वार्याणि वरणीयानि विश्वा वसूति सर्वाणि धनाति दधिरे धृतवन्तः। त्वया सहावस्थितास्त यजमाना द्रविणमिच्छमानाः पुनरप्यधिकं द्रव्यं काङ्‍क्षन्त उशिजो धनसाध्यानि कर्माणि कामयमाना गोमन्तं बहुभिर्गोभिर्युक्तं व्‍रजे गोनिवासस्थानं विवब्‍रुविशेषेण वृतवन्तः। अथैकादशीमाह—  
दृशानो रुक्म इति। दृशानो दर्शनीयो रुक्मः सुवर्णसदृश उर्व्या महत्या

[[1872]]

दीप्त्या व्यद्यौद्विद्योतते स्म। किं कुर्वम्, दुर्मर्षमितरैरतिरस्कार्यमायुर्जीवनं श्रिये श्रयितुं रुचानो वाञ्छन्। तथाविधोऽग्निर्वयोभिरन्नैर्हविर्भिरमृतोऽभवत्। यद्यस्मा देनमग्निं द्यौर्द्युलोकवासिदेवगणः सुरेताः सन्नजनपत्तस्मादमृतत्वं युक्तम्।  
तदेतदेकादशमन्त्रात्मकं सूक्तं विनियुङ्‍क्ते ।  
“वात्सप्रेणोप तिष्ठत एतेन वै वत्सप्रीर्भालन्दनोऽग्नेः प्रियं धामावारुन्धाग्नेरेवतैने प्रिय धामाव रुन्धे” (सं. का. ५ प्र. २ अ. १ इति।  
वत्सप्रीनामकेन महर्षिणाऽधीतं दिवस्परीत्यादिकं सूक्तं वात्सप्रं, तेनाग्निमुपतिष्ठेत। भालन्दनस्य पुत्रो वत्सप्रीनामको महर्षिरेतेन सूक्तेनाग्नेः प्रियं धाम स्थानं प्राप्तवान्। ततो यजमानोऽपि तथा प्राप्नोति।  
तस्य सूक्तस्यैकादशमन्त्रसमूहात्मकत्वं विधत्ते—  
“एकादशं भवत्येकधैव यजमाने वीर्यं दधाति” [सं. का. ५ प्र. २ अ. १] इति।  
एकधैव युगपदेव। समूहस्य युगपत्प्रवृत्तत्वात्।  
तदिदं सूक्तं विष्णुक्रमांश्र लोकद्वयहेतुत्वेन प्रशंसति—  
“स्तोमेन वै देवा अस्मिँल्लोक आर्ध्‍नुवच्छन्दीभिरमुष्मिन्स्तोमस्येव खलु वा एतद्रूपं यद्वात्सप्र यद्वात्सप्रेणोपतिष्ठत इममेव तेन लोकमभि जयति यद्विष्णु क्रमान्क्रमतेऽमुमेव तैलाकमभि जयति” (सं. का. ५ प्र. २ अ. १) इति।  
गीत्याश्रयाणामावृत्तानामृचां समूहः स्तोमः स्तुतिहेतुर्मन्त्रसमूह एतल्लोकसमृद्धिप्रा-प्तिसाधनं, समूहाकारमन्तरेण विशिष्टानि च्छन्दांसि स्वर्गसमृद्धिकारणानि। तथा सति वात्सप्रसूक्तं समूहरूपत्वादेतल्लोकसमृद्धिकरम्। छन्दःशब्दोपेता विष्णुक्रममन्त्रास्तु बहुत्वात्स्वर्गसमृद्धिहेतवः।  
उभयानुष्ठानस्य कालविशेषं विधत्ते—  
“पूर्वेद्युः प्र क्रामत्युत्तरेद्युरुप तिष्ठते तस्माद्योगेऽन्यासां प्रजानां मनः क्षेमेऽन्या-सां तस्माद्यायावरः क्षेम्यस्येशे तस्माद्यायावरः क्षेम्यमध्यवस्यति” (सं. का. ५ प्र. २ अ. १) इति।

[[1873]]

अलब्धस्य लोभो योगो लब्धस्य परिपालनं क्षेमः। काश्चित्प्रजा योगः श्रेयानिति मन्यन्त आर्जनशीला बहुव्ययाः। काश्चित्क्षेम एव श्रेयानिति मन्यन्त इतः परमर्जयितुम-शक्त्या व्ययभीरवः। तदिदं प्रजानां मनोवैलक्षण्यं क्रमे [म] णोपस्थानकालहेतुकम्। यस्मात्प्रयाणशीलस्य पुरुषस्यार्जयितुमवकाशो नास्ति तस्माद्यायावरः प्रयाणशीलः पुरुषः क्षेम्यस्येशे विद्यमानद्रव्यरक्षणस्यैव प्रभुर्भवति। यस्मादेवं लोके इष्टं तस्मादत्र देवयजन-देशं प्रति यायावरो यजमानः साधनान्तरसंपादनेच्छां परित्यज्य विद्यमाना-न्येवाग्न्यादिसाधनान्युपस्थानादिव्यापारैः परि(र) क्षितुमध्यवस्यति।  
सोमविकृतित्वं द्योतयितुं तदङ्गानुष्ठानकालविशेषं चावगमयितुं दीक्षाङ्ग किंचिद्विधत्ते—  
“मुष्टी करोति वाचं यच्छति यज्ञस्य धृत्यै” (सं. का. ५ प्र. २ अ. १) इति।  
स्वाहा यज्ञं मनसेत्यादिभिर्मन्त्रैर्हस्तयोरङ्‍गुल्याकुञ्चनं मुष्टीकरणम्। मौनं वाग्यमः। तदुभयं यज्ञस्य पलायनपरिहाराय भवति।  
अत्र विनियोगसंग्रहः—  
दिवस्परित्यनुवाके वात्सन्प्रेणोपतिष्ठते ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयेप्रपाठके  
द्वितीयोऽनुवाकः ।। २ ।।

### ०३ 
( अथ चतुर्थकाण्डे द्वितीयप्रपाठके तृतीयोऽनुवाकः )।  
  
अन्न॑प॒तेऽन्न॑स्य नो देह्यनमी॒वस्य॑ शु॒ष्मिणः॑।  
प्र प्र॑दा॒तारं॑ तारि॒ष उर्जं॑ नो धेहि द्वि॒पदे॒  
चतु॑ष्पदे। उदु॑ त्वा॒ विश्वे दे॒वा अग्ने॒ भर॑-

[[1874]]

न्तु॒ चिति॑भिः। स नो॑ भव शि॒वत॑मः सु॒प्र-  
ती॑को वि॒भाव॑सुः। प्रेद॑ग्ने॒ ज्योति॑ष्मान्याहि  
शि॒वेभि॑र॒र्चिभि॒सत्वम्। बृ॒हद्भि॑र्भा॒नुभि॒र्भास॒-  
न्मा हिꣳसीस्त॒नुवा॑ प्र॒जाः। स॒मिधा॒ऽग्निं  
दु॑वस्यत घृ॒तैर्बो॑धय॒ताति॑थिम्। आ [१]  
अ॒स्मि॒न्ह॒व्या जु॑होतन। प्रप्रा॒यम॒ग्निर्भ॑र॒तस्य॑  
शृण्वे॒ वि यत्सूर्यो॒ न रोच॑ते बृ॒हद्भाः। अ॒भि  
यः पृ॒रुं पृत॑नासु त॒स्थौ दी॒दाय॒ दैव्यो॒ अति॑-  
थिः शि॒वो नः॑। आपो॑ देवीः॒ प्रति॑ गृह्णीत॒  
भस्मै॒तत्स्यो॒ने कृ॑णुध्वꣳ सुर॒भावु॑ लो॒के।  
तस्मै॑ नमन्तां॒ जन॑यः सु॒पत्नी॑र्मा॒तेव॑ पु॒त्रं बि॑-  
भृ॒ता स्वे॑नम्। अ॒प्स्व॑ग्ने॒ सधि॒ष्टव॑ [२]  
सौष॑धीरनु॑ रुध्यसे। गर्भे॒ सञ्जा॑यसे॒ पुनः॑।  
गर्भो॑ अ॒स्योष॑धीनां॒ गर्भो॒ वन॒स्पती॑नाम्।  
गर्भो॒ विश्व॑स्य भू॒तस्याग्ने॒ गर्भो॑ अ॒पाम॑सि।  
प्र॒सद्य॒ भस्म॑ना योनि॑म॒पश्च॑ पृथि॒वीम॑ग्ने।  
स॒ꣳसृज्य॑ मा॒तृभि॒स्त्वं ज्योति॑ष्मा॒न्पुन॒राऽस॑दः।  
पुन॑रा॒सद्य॒ सद॑नम॒पश्च॑ पृथि॒वीम॑ग्ने। शेषे॑  
मा॒तुर्यथो॒पस्थे॒ऽन्तर॒स्याꣳ शि॒वत॑मः। पुन॑-  
रू॒र्जा (३) नि व॑र्तस्व॒ पुन॑रग्न इ॒षाऽऽयु॑-  
षा। पुन॑र्नः पाहि वि॒श्वतः॑। स॒ह र॒य्या नि  
व॑र्त॒स्वाग्ने॒ पिन्व॑स्व॒ धार॑या। वि॒श्वप्स्‍नि॑या

[[1875]]

वि॒श्वत॒स्परि॑। पुनस्त्वाऽऽदि॒त्या रु॒द्रा वस॑वः॒  
समि॑न्धतां॒ पुनर्ब्र॒ह्माणो॑ वसुनीथ य॒ज्ञैः। घृ॒-  
तेन॒ त्वं त॒नुवो॑ वर्धयस्व स॒त्याः स॑न्तु॒ यज॑-  
मानस्य॒ कामाः॑। बोधा॑ नो अ॒स्य वच॑सो  
यविष्ठ॒ मꣳहि॑ष्ठस्य॒ प्रभृ॑तस्य स्वधावः पी-  
य॑ति त्वो॒ अनु॑ त्वो गृणाति वन्दारु॑स्ते त॒नु-  
वं॑ वन्दे अग्ने। स बो॑धि सू॒रिर्म॒घवा॑ वसु॑-  
दावा॒ वसु॑पतिः। यु॒यो॒ध्य॑स्मद्‍द्वेषाꣳ सि  
[४] ।।

[आ नवो॒र्जाऽनु॒ षोड॑श च]।

इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयप्रपाठके तृतीयोऽनुवाकः ।। ३।।

( अथ चतुर्थकाण्डे द्वितीयप्रपाठके तृतीयोऽनुवाकः )।  
द्वितीयानुवाके वन्हेरुख्यस्योपस्थानमुक्तं, तृतीये चजनार्थस्य देवयजनस्य परिग्रहोऽभिधीयेत।  
कल्पः- “व्रतकालेऽन्नपतेऽन्नस्य नो देहीत्यौदुभ्बरीं समिधं व्रतेऽक्त्वाभ्यादधाति” इति। व्रतार्थे क्षीरद्रव्ये। पाठस्तु—  
अन्नपतेऽन्नस्येति। हेऽन्नपतेऽग्नेऽनमीवस्य रोगरहितस्य शुष्मिणो बलहेतोरन्नस्य प्राप्तिं नोऽस्मभ्यं देहि। प्रकर्षेण हविषो दातारं यजमानं प्रतारिषः प्रकर्षेण दुरितात्तारय। नोऽस्माकं द्विपदे चतुष्पदे मनुष्याय पशवे चोर्जं बलं धेहि संपादय। अस्य मन्त्रस्य प्रथमपादेऽन्नपतिशब्दार्थं दर्शयति—  
अन्नपतेऽन्नस्य नो देहीत्याहाग्निर्वा अन्नपतिः स एवास्मा अन्नं प्र यच्छति” [सं. का. ५ प्र. २ अ. २] इति।  
द्वितीयपादेऽनमीवशब्दार्थं दर्शयति—

[[1876]]

‘अनमीवस्य शुष्मिण इत्याहायक्ष्मस्येति वावैतदाह” (सं. का. ५ प्र. २ अ. २) इति।  
उत्तरार्धे तारिषो घेहीति पदयोस्तात्पर्यं दर्शयति—  
“प्र प्रदातारं तारिष ऊर्जं नो धेहि द्विपदे चतुष्पद इत्याहाऽऽशिषमेवैतामाशास्ते” (सं. का. ५ प्र. २ अ. २) इति।  
कल्पः—“उतु त्वा विश्वे देवा इत्युख्यमुद्यम्य” इति। पाठस्तु—  
उदु त्वा विश्व इति। हेऽग्ने विश्वे सर्वेऽपि देवाः प्राणरूपाश्चित्तिभिरुद्यामन-कुशलाभिर्धीवृत्तिभिरुदूर्ध्वमेव त्वां भरन्तु। स त्वं नोऽस्माकं शिवतमः शान्ततमः सुप्रतीकः सुमुखो विभावसुः प्रभवा वासयिता च भव।  
अस्य मन्त्रस्य प्रथमपादे देवशब्दार्थं दर्शयति—  
“उदु त्वा विश्वे देवा इत्याह प्राणा वै विश्वे देवाः प्राणैरेवनैमुद्यच्छते” (सं. का. ५ प्र. २ अ. २) इति।  
दीव्यन्ति स्वस्वकार्येषु व्यवहरन्तीति देवाः प्राणाः।  
“अग्ने भरन्तु चित्तिभिरित्याह यस्मा एवैनं चित्तायोद्यच्छते तेनैवनै+ समर्धयति” [सं. का. ५ प्र. २ अ. २] इति।  
चित्तिशब्देन चित्ताभिप्रेतकार्यं समुच्यते। तथा सति यस्मै कार्यायेदमुद्यमनं तेनैव कार्येणैनमग्निं समृद्धं करोति।  
यकुक्तं सूत्रकारेण--- “सीद त्वं मातुरस्या उपस्थ इति चतुसृभिर्द्वीषे शकटे प्रउग उख्यमासादयति” इति। ईषाग्रयोर्मेलनस्थानं प्रउगम्। तदेतत्सूत्रोक्तमासादनं विधत्ते---  
“चतसृभिरा सादयति चत्वारि छन्दाꣳ सि छन्दोभिरेवातिच्छन्दसोत्तमया वर्ष्म वा एषा छन्दसां यदतिच्छन्दां वर्ष्मैवैनꣳ समानानां करोति सद्वती भवति सत्त्वमेवैनं गमयति” [सं. का. ५ प्र. २ अ. २] इति।

[[1877]]

सीद त्वमित्यादयश्चतस्र ऋचस्तद्ब्राह्मणं चेत्येतत्सर्वं प्रथमानुवाके व्याख्या तम्।  
कल्पः- “प्रेदग्ने ज्योतिष्मान्याहीति प्रयति” इति। पाठस्तु-  
प्रेदग्ने ज्योतिष्मानिति। हेऽग्ने शिवेभिरर्चिभिः शान्ताभिर्ज्वालाभिर्ज्योतिष्मा-न्प्रकाशयुक्तस्त्वं प्रेद्याहि देवयजनप्रदेशं पयाह्येव। बृहद्भिर्भानुभिः प्रौढैरश्मिभिर्भासञ्ज-गदवभासयंस्तनुवा स्वकीयेन दाहकेन शरीरेण प्रजा मा हिंसीः।  
अस्य मन्त्रस्य प्रथमपादे ज्योतिष्मच्छब्दस्य तात्पर्यं दर्शयति—  
“प्रेदग्ने ज्योतिष्मान्याहीत्याह ज्योतिरेवास्मिन्दधाति” [सं. का. ५ प्र. २ अ. २] इति।  
चतुर्थपादे हिंसां निषेद्धुं प्रसक्तिं दर्शयति—  
“तनुवा वा एष हिनस्ति यꣳ हिनस्ति मा हिꣳसीस्तनुवा प्रजा इत्याह प्रजाभ्य एवैनꣳ शमयति” (सं. का. ५ प्र. २ अ. २) इति।  
अग्निर्यं पुरुषं हिनस्ति न तं शस्त्रेण प्रहृत्य हन्ति, किंतु ज्वालामयेन स्वशरीरेणैव तं दग्ध्वा हन्ति। अतस्तनुवा मा हिꣳसीरिति प्रायश्चित्तं विधत्ते—  
“रक्षाꣳ सि वा एतद्यज्ञ सचन्ते यदन उत्सर्जत्यक्रन्ददित्यन्वाह रक्षसामपहत्यै” (सं. का. ५ प्र. २ अ. २) इति।  
यदनः शकटमुत्सर्जति गमने ध्वनिं करोत्येतद्यज्ञसाधनं शकटं रक्षांसि सचन्ते समवयन्ति। अतस्तत्परिहारायाक्रन्ददग्निरित्येतामृचमनुब्रूयात्। सा च पूर्वानुवाके समाम्‍नाता व्याख्याता च । विधत्ते—  
“अनसा वहन्त्यपचितिमेवास्मिन्दधाति तस्मादनस्वी च रथी चातिथीनामप-चिततमौ” (सं. का. ५ प्र. २ अ. २) इति।  
एतमग्निमनसा शकटेन देवयजनप्रदेशं वहन्ति प्रापयेत्। तथा सत्यस्मिन्नग्नौ पूजां संपादिता वान्भवति। यस्मादेवं तस्माल्लोकेऽपि गमनकाले शकटारूढरथारूढावतिथीनां मध्येऽतिपूजितौ। परिवृढो हि तथा गच्छति न दरिद्रः।

[[1878]]

एतद्वेदनं प्रशंसति—  
“अपचितिमान्भवति य एवं वेद” [सं. का. ५ प्र. २ अ. २] इति।  
कल्पः “समिधाऽग्निं दुवस्यतेति घृतानुषिक्तामवसिते समिधमादधाति” इति। पाठस्तु—  
समिधाऽग्निमिति। हे ऋत्विग्यजमाना एतमग्निं समिधा दुवस्यत परिचरत। घृतानुषिक्तयाऽनया परिचरतेत्यर्थः। घृतैरेतस्येष्टेरतिथिमिवैनं बोधयतोद्दीषयत। ततश्चास्मिन्नग्नौ हव्यानि हवींष्याजुहोतन साकल्येन जुहूत।  
तमेतं मन्त्रं विनियुङ्‍क्ते—  
“समिधाऽग्निं दुवस्यतेति घृतानुषिक्तामवसिते समिधमा दधाति यथाऽतिथम आगताय सर्पिष्वदातिथ्यं क्रियते तादृगेव तत्” (सं. का. ५ प्र. २ अ. २) इति।  
अवसिते प्रयाणे समाप्ते सति। सर्पिष्वद्घृतयुक्तमन्नम।  
कल्पः—“उत्तरया त्रिष्टुभा राजन्यस्य” इति। समिधमादधातीत्यनुवर्तते। पाठस्तु—  
प्रप्रायमग्निरिति। अयमग्निर्भरतस्य हविर्भृतवतो यचमानस्याऽऽह्‍वानं प्रपशृण्वेऽ-तिप्रकर्षेण शृणोतु। यद्योऽग्निः सूर्यो न सूर्य इवाधिकं (मा) भासमानः सन्बृहद्रोचतेऽ-त्यन्तं दीप्यते। योऽग्निः पृतनासु संग्रामेषु पूरुं जयपूर्तिमभितस्थौ सर्वतः करोति, सोऽग्निर्नोऽस्माकमतिथिर्दीदाय भवतु, अतिथिरिवेहास्मास्या ( ह समा) गच्छतु। कीदृशोऽग्निः, दैव्यो हितः, शिवः परममङ्गलरूपः।  
समिधाऽग्निं प्रप्रायमग्निग्निरित्यनयोः समिदाधानमन्त्रयोर्विषयव्यवस्थां विधत्ते--  
“गायत्रिया ब्राह्मणस्य गायत्रो हि ब्राह्मणस्त्रिष्टुभा राजन्मस्य त्रैष्टुभो हि राजन्यः” [(सं. का. ५ प्र. २ अ. २) इति।

[[1879]]

समिधाऽग्निमिति गायत्री, प्रप्रायमिति त्रिष्टुप्।  
कल्पः- “आपो देवीः प्रतिगृह्‍णीत भस्मैदिति तिसृभिरप्सु भस्म प्रवेश यति” इति। तत्र प्रथमामाह—  
आपो देवीरिति। हे आपो देवीर्देव्यो भस्मोख्याग्नेरुपरि संचितं भस्म प्रतिगृह्‍णीत। एतदेवाभिप्रेत्य सूत्रकारेणोक्तम्—‘ यद्युखां भस्माभिनिषीददुख्यप्रादायो-दकान्तं गत्वा” इति। एतत्प्रतिगृहीतं भस्म स्योने सुखकरे सुरभावु सुगन्धयुक्त एव लोके स्थाने कृणुध्वं स्थापयत। शोभन पतिर्वरुणो यासां ताः सुपत्न्यः। आपो वरुणस्य पत्नय आसन्नित्यन्यत्र श्रूयते। जनयोऽग्नेर्जनन्य आपः। वाडववैद्युतरूपमग्निं प्रत्यपां जनयितृत्वम्। ईदृश्य आपस्तस्मा अग्नये नमन्तां प्रह्‍वी भवन्तु, तमाग्निं पालयितुं वश्याः सावधाना भवन्त्वि-त्यर्थः । हे आपे माता पुत्रं पोषयति यद्वत्तद्वदेनमग्निं सुष्ठु बिभृत पोषयत दीपयत।  
अथ द्वितीयामाह—  
अप्स्वग्‍न इति । हेग्ने तव सघिः सहो बलं भस्मरूपमप्सु वर्तते। स त्वमोषधीरनु-रुध्यसे व्‍रीहियवाद्योषधीरनुसरसि। जाठराग्निरूपेण तत्स्वीकारात। अरण्योर्गर्भे स्थितः सन्पुनः पुनः सम्यग्जायसे। अथ तृतीयामाह—  
गर्भो अस्योषधीनामिति। भेजरूप ओषधिविशेष उत्पद्यमानत्वात्त्वमोषधीनां गर्भोऽसि। तथाऽरणीभ्यामुत्पद्यमानत्वाद्वनस्पतीनां गर्भोऽसि। हेऽग्ने विश्वस्य भूतस्य सर्वस्य प्राणिजातस्य जठरे वर्तमानतया गर्भोऽसि। तथा वाडववैद्युतरूपेणापां गर्भोऽसि। एतैर्मन्त्रैः साध्यं प्रवेशनं विधत्ते—  
“अप्सु भस्म प्र वेशयत्यप्सुयोनिर्वा अग्निः स्वामेवैनं योनिं गमयति” [सं. का. ५ प्र. २ अ. २] इति।  
आपो देवीरित्यादिकान्मन्त्रान्विनियुङ्‍क्ते  
“तिसृभिः प्र वेशयति त्रिवृद्वा अग्निर्यावानेमाग्निस्तं प्रतिष्ठां गमयति” [सं. का. ५ प्र. २ अ. २] इति।

[[1880]]

आहवनीयादिरूपेणाग्नेस्त्रिवृत्त्वम्।  
कल्पः—“भस्मनोपादाय प्रपीड्य प्रसद्य भस्मनेति द्वाभ्यामुखायां प्रत्यवधाय” इति। तत्र प्रथमामाह—  
प्रसद्य भस्मनेति। हेऽग्ने भस्मना सह योनिं कारणभूतां पृथिवीं प्रसद्य, किं पृथिवीमेव, नेत्याह—अपश्च योनिभूताः प्रतिपद्य, किंच मातृभिराद्भिः पृथिव्या च संसृज्यैकीभूय त्वं ज्योतिष्मान्भृशं ज्योतिः संपन्नः पुनः पश्चादासदः स्वीयमेव स्थान-मुखामासीद। अथ द्वितीयामाह—  
पुनरासद्येति। हेऽग्ने पुनरपि सदनं स्वस्थानमपः पृथिवीं चाऽसद्य प्रतिपद्य पुनरस्यामेवोखायामन्तर्मध्ये शिवतमः शान्ततमः शेषे शयनं करोषि। यथा मातुरुपस्थ उत्सङ्गे सतः सुखं शेते तद्वत। एतौ मन्त्रौ विनियुङ्‍क्ते—  
“परा वा एषोऽग्निं वपति योऽप्सु भस्म प्रवेशयति ज्योतिष्मतीभ्यामव दधाति ज्योतिरेवास्मिन्दधाति” [सं. का. ५ प्र. २ अ. २] इति।  
यो यजमान उखाग्निसंबद्धं भस्माप्सु प्रवेशयति स एषोऽग्निं परावपति नाशयति। अतो विनाशपरिहाराय जलगतं भस्म निष्पीड्य ज्योतिष्मच्छब्दोपेताभ्यामृग्भ्यामुखायाम-वदध्यात्। त्वं ज्योतिष्मान्पुनरासद इत्येवं ज्योतिष्मच्छब्दो पेतत्वम। मन्त्रिद्वित्वं प्रशंसति-  
“द्वाभ्यां प्रतिष्ठित्यै” (सं. का. ५ प्र. २ अ. २) इति।  
कल्पः—“पुनरूर्जासह रय्येति पुनरुदैति” इति। निष्पीडितभस्मोपेताया मुखायामग्निं स्थापयेदित्यर्थः। तत्र प्रथमामाह—  
पुनरूर्जा नीति। हेऽग्ने त्वमूर्जा क्षीरादिरसेन सह पुनर्निवर्तस्वाऽऽगच्छ। इषाऽन्नेनाऽऽयुषा सह पुनरागच्छ। नोऽस्मान्पुनर्विश्वतः सर्वस्मादपराधात्पाहि।  
अथ द्वितीयामाह—  
सह रय्या नीति। हेऽग्ने रय्या धनेन सह निवर्तस्व प्सा भक्षण इति धातुः । विश्वैः सर्वैः प्सायते भक्ष्यते पयित इति विश्वप्स्‍नी, तादृश्या वृष्टिधारया विश्वतस्परि सर्वेषां तृणसस्यलतापादपादीनामुपरि पिन्वस्व सिञ्च।

[[1881]]

मन्त्रद्वयं विनियुङ्‍क्ते—  
“परा वा एष प्रजां पशून्वपति योऽप्सु भस्म प्रवेशयति पुनरूर्ज सह रय्येति पुनरुदैति प्रजामेव पशूनात्मन्धत्ते” (सं. का. ५ प्र. २ अ. २) इति।  
भस्मनोऽप्सु प्रवेशनेन विनाशितायाः प्रजायाः पशूनां च स्वात्मनि स्थापनाय पुनरुदैति पूर्वमुखाया अपनीतमाग्निं पुनरपि निष्पीडितभस्मसहितायामुखायां मन्त्रद्वयेन स्थापयेत्। तत्र मन्त्रद्वयबलात्प्रजायाः पशूनां च स्वात्मनि स्थापनं भवति।  
कल्पः—“पुनस्त्वाऽऽदित्या रुद्रा वसवः समिन्धतामिति पुनरुख्यमुपसनिन्धे” इति। पाठस्तु—  
पुनस्त्वाऽऽदित्या इति। हेऽग्ने त्वामादित्या रुद्रा वसवश्च पुनः समिन्धतामुप-शान्तं पुनः संदीपयन्तु। हे वसुनीथ वसूनां धनानां नीथ प्रापयितर्ब्रह्माणो ब्राह्मणा ऋत्विजो यज्ञैर्निमित्तभूतैस्त्वां पुनः समिन्धताम्। त्वं घृतेन तुष्टः संस्तनुवोऽस्मदीयशरीराणि वर्धयस्व। तत्त्वतस्त्वयि तुष्टे सति यजमानस्य कामाः सत्याः सन्तु। अस्मिन्मन्त्रे रुद्राद्युक्तेस्तात्पर्यं दर्शयति—  
“पुनस्त्वाऽऽदित्या रुद्रा वसषः समिन्वतामित्याहैता वा एतं देवता अग्रे समैन्धत ताभिरेवैनꣳ समिन्धे” [सं. का. ५ प्र. २ अ. २] इति।  
कल्पः ‘बोधा स बोधीति बोधवतीभ्यामुपतिष्ठते” इति।  
तत्र प्रथमामाह—  
बोधा नो अस्येति। हे स्वधावः स्वधोपलक्षितान्नवन्यविष्ठ युवतम नोऽस्मदीय-स्यास्य वचसः स्तुतिरूपस्य बोध तात्पर्यं बुध्यस्व। कीदृशस्य वचसः, मंहिष्ठस्यातिशये-नाभिवृद्धिहेतोः प्रभूतस्य प्‍रकृष्टेनाऽऽदरेण संपादितस्य । पीयति त्वः । ओप्यायी बद्धावित्यस्माद्धातोरुत्पन्नः पीयतिशब्दः त्वशब्द एकशब्दार्थे वर्तते। भवदीयस्तुतिकारि-णोर्द्वयोर्यजमानयोर्मध्ये त्व एकः स्तोता यजमानः पीयति वृद्धिमधिकं वक्ति उचितोक्ति-मुल्लङ्घ्य निन्दारूपेणातिप्रशंसारूपेण वा य

[[1882]]

त्किंचिद्वक्ति। त्वोऽऽनुगृणाति, एकः स्तोताऽनुकूलमुचितमेव वक्ति । अतोऽस्मदभिप्‍रायं बुध्यस्वेति प्रार्थ्यते । वन्दारुरभिवन्दनपरोऽहं हेऽग्ने त्वदीयां तनुवं वन्दे। अथ द्वितीयामाह—  
स बोधि सूरिरिति। हेऽग्ने स त्वं बोधि अस्मदभिप्‍रायं बुघ्यस्व। कीदृशस्त्वं, सूरिर्विद्वान्मघवाऽन्नवान्वसुदावा वसुप्रदो वसुपतिर्धनपतिः। तादृशस्त्वं द्वेषांसि शत्रुभिः कृतान्द्वेषानमस्मद्युयोध्यस्मत्तः पृथक्कुरु। तदेतन्मन्त्रद्वयं विनियुङ्‍क्ते—  
“बोधा स बोधीत्युप तिष्ठते बोधयत्येवैनं तस्मात्सृप्त्वा प्‍रजाः प्र बुध्यन्ते” (सं. का. ५ प्र. २ अ. २) इति।  
बोधेति मन्त्रएम सबोधिति मन्त्रेण चैतामग्निं बोधयत्येव। यस्मादत्र शान्त मग्निं पुनरुद्वोधयति तस्माल्लोकेऽपि प्‍रजाः स्वापं प्‍राप्य पुनः प्रबुध्यन्ते।  
उपस्थानदेशं विधत्ते-  
“यथास्थानमुप तिष्ठते तस्माद्यथास्थानं पशवः पुनरेत्योप तिष्ठते” [सं. का. ५ प्र. २ अ. २] इति।  
आऽऽहवनीयस्य दक्षिणभागो यजमानस्योपस्थानदेशः। अतोऽत्रापि दक्षिण देश एव स्थित्वोपतिष्ठेत। यस्मादेवं तस्माल्लोकेऽपि पशवः प्रातःकाले शालाया निर्गत्यारण्ये गत्वा सायं पुनरागत्य स्वं स्वं स्थानमेव सेवन्ते।  
अत्र विनियोगसंग्रहाः—  
अन्नाऽऽदध ति समिधमुद्यच्छेदृचाऽनलम्।  
प्रेत्प्‍रयात्यथ समिधा गम्यन्ते समिधं क्षिपेत्।।  
राजन्यश्चेत्प्‍रेति मन्त्र आपो भस्माप्सु वेशयेत्।  
त्रिभिः प्रसेति तु द्वाभ्यामुखायां स्थापयेदमुम्।।  
पुनर्द्वाभ्यामदैत्याग्निं पुनस्त्वेति समिन्धयेत्।  
बोधद्वाभ्यामुपस्थानं मन्त्राः पञ्चदशेरिताः।।

[[1883]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  
तृतीयोऽनुवाकः ।। ३ ।।

### ०४ 
(अथ चतुर्थकाण्डे द्वितीयप्रपाठके चतुर्थोऽनुवाकः) ।

अपे॑त॒ वीत॒ वि च॑ सर्प॒तातो॒ येऽत्र॒ स्थ  
पु॑रा॒णा ये च॒ नूत॑नाः । अदा॑दि॒दं य॒मो॑ऽव॒-  
सानं॑ पृथि॒व्या अक्र॑न्नि॒मं पि॒तरो॑ लो॒कम॑स्मै।  
अ॒ग्नेर्भस्मा॑स्य॒ग्नेः पुरी॑षमसि सं॒ज्ञान॑मसि  
काम॒धर॑णं॒ मयि॑ ते काम॒धर॑णं भूयात्। सं  
या वः॑ प्रि॒यास्त॒नुवः॒ सं प्रि॒या हृद॑यानि वः।  
आ॒त्मा वो॑ अस्तु [१] संप्रि॑यः॒ संप्रि॑या-  
स्त॒नुवो॒ मम॑ । अ॒यꣳ सो अ॒ग्नि॑र्यस्मि॒न्त्सो-  
म॒मिन्द्रः॑ सु॒तं द॒धे ज॒ठरे॑ वावशा॒नः। स॒ह॒-  
स्रियं॒ वाज॒मत्यं॒ न सप्तिꣳ सस॒वान्त्सन्त्स्तू॑-  
यसे जातवेदः। अग्ने॑ दि॒वो अर्ण॒मच्छा॑ जि-  
गा॒स्यच्छा॑ दे॒वाꣳ ऊचिषे॒ धिष्णि॑या॒ ये।  
याः प॒रस्ता॑द्रोच॒ने सूर्य॑स्य॒ याश्चा॒वस्ता॑दुप॒-  
तिष्ठ॑न्त॒ आपः॑। अग्ने॒ यत्ते॑ दि॒वि वर्चः॑ पृ-  
थि॒व्यां यदोष॑धीषु (२) अ॒प्सु वा॑ यजत्र।  
येना॒न्तरि॑क्षमु॒र्वा॑त॒तन्थ॑ त्वे॒षः स भा॒नुर॑र्ण॒वो  
नृ॒चक्षाः॑। पुरी॒ष्या॑सो अ॒ग्नयः॑ प्राव॒णेभिः॑

[[1884]]

स॒जोप॑सः। जु॒षन्ता॑ꣳ ह॒व्यामाहु॑तमनमी॒वा  
इषो॑ म॒हीः। इडा॑मग्ने पुरु॒दꣳस॑ꣳ स॒निं गोः  
श॑श्वत्त॒मꣳ हव॑मानाय साध। स्यान्न॑ सूनु-  
स्तन॑यो वि॒जावाऽग्ने॒ सा ते॑ सुम॒तिर्भू॑त्व॒स्मे।  
अ॒यं ते॒ योनि॑र्ऋ॒त्वियो॒ यतो॑ जा॒तो अरो॑च-  
थाः । तं जा॒नन् [३] अ॒ग्न॒ आ रो॒हार्था॑  
नो वर्धया रयि॒म्। चिद॑सि तया॑ देवत॒या-  
ऽङ्गिर॒स्वद्ध्‍रु॒वा सी॑द परि॒चिद॑सि॒ तया॑ दे॒  
वत॑याऽङ्गिर॒स्वद्ध्‍रु॒वा सी॑द लो॒कं पृ॑ण छि॒-  
द्रं पृ॒णाथो॑ सीद शि॒वा त्वम्। इ॒न्द्रा॒ग्नी त्वा॒  
बृह॒स्पति॑र॒स्मिन्योना॑वसीष॒दन्। ता अ॑स्य॒  
सूद॑दोहसः सोमꣳ श्रीणन्ति॒ पृश्न॑यः। जन्म॑-  
न्देवाना विश॑स्त्रिष्वा रो॑चने दिवः (४ ) ।।  
(अ॒स्त्वेष॑धीषु जा॒नन्न॒ष्टाचत्वा॑रिꣳशच्च)।

इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयप्रपाठके चतुर्थोऽनुवाकः ।। ४।।

(अथ चतुर्थाष्टके द्वितीयप्रपाठके चतुर्थोऽनुवाकः)।  
तृतीयेऽनुवाके वह्‍नेरुख्यस्य चयनदशं प्रति नयनमुक्तम्। अथ चतुर्थे गा र्हपत्यचयनमुच्यते।  
कल्पः—“अपवृत्ते दीक्षापरिमाणेऽपेत वीतोति गार्हपत्यचितेरायतनं *व्याम मात्रं चतुरस्रं परिमण्डलं बोद्धत्य” इति। पाठस्तु---  
अपेत वीतेति। यमस्य सर्वभूम्यधिपतित्वात्तद्भूत्याः पृथिव्यां सर्वत्र वर्तन्ते।  
* सर्वपुस्तकेषु मामात्रमिति पाठो दृश्यते। स प्रामादिकः।

[[1885]]

हे यमभृत्या अत्र देवयजनस्थाने पुरातना ये यूयं स्थ नूतनाश्च ये यूयं स्थ ते सर्वेऽप्यपे-तास्मात्स्थानादपनच्छत। वीतात्यन्तं विदूरं गच्छत। विसर्पत चातोऽस्मात्स्थाना-दपेत्य सानिध्यं परित्यज्य विविधं गच्छत। पृथिव्या इदमवसानं स्थानमस्मभ्यं यमोऽदात्। पितरश्चास्मै यजमानायेमं ल्लोकमक्रन्नेतच्चयनस्थानं कृतवन्तः। तमेतं मन्त्रं विनियुङ्‍क्ते—  
“यावती वै पृथिवी तस्यै यम आधिपत्यं परीयाय यो वै यमं देवयजनमस्या अनिर्याच्छाग्निं चिनुते यमायैनꣳस चिनुतेऽपेतेत्यध्यवसायपति यममेव देवयजनमस्यै निर्याच्याऽऽत्मनेऽग्निं चिनुत” (सं. का. ५ प्र. २ अ. ३) इति।  
सर्वस्याः पृथिव्या आधिपत्ये यमेन प्राप्ते सति यो यजमानो यमं प्रत्यस्याः पृथिव्याः संबन्धि देवयजनमयाचित्वा तत्राग्निं चिनुते, तच्चयनं यमार्थमेव भवति न तु स्वयं तत्फलभाग्भवति। अतो यमं याचितुमपेतेति मन्त्रेणाध्यवसाययति देवयजनं निश्चिनुयात् । अतो याचितत्वात्स्वार्थमेव तच्चयनं भवति। तमिमं मन्त्रं प्रशंसति—  
“इष्वग्रेण वा अस्या अनामृतमिच्छन्तो नाविन्दन्ते देवा एतद्यजुरपश्यन्नपेतेति यदेतेनाघ्यवसाययत्यनामृत एवाग्निं चिनुते” (सं. का. ५ प्र. २ अ. ३) इति।  
मृतैः प्राणिभिराक्रान्तमामृतंतथा न भवतीत्यनामृतं, तादृशमस्याः पृथिव्याः संबन्धि स्थानमिच्छन्तोऽपेक्षमाणा देवा बाणाग्रेण परिमितमषिदपि नाविन्दन्नालभन्त, सर्वमपि भूमिस्थानं प्रेतैराक्रान्तमेवेत्यर्थः। यद्यत्स्थानमन्विष्यते तत्र तत्र विचा-रणायां बहवः प्रेता अतीता भवन्ति। एतदेवाभिप्‍रेत्य महाभारते स्मरन्ति—  
“अत्र भीष्मशतं दग्धं द्रोणानां च शतत्रयम” इति।  
एवं सति देवास्तत्परिहारोपायं विचार्यैतद्यजुर्यजुर्वेदस्थमपेत वीतेत्येतं मन्त्रम-

[[1886]]

पश्यन्। तस्मादनेन मन्त्रेण प्रेतानां निःसारितत्वात्तैरनाक्रान्त एव स्थानेऽग्निं चिनुते। गार्हपत्यचितिस्थानस्योद्धननं विधत्ते—  
“उद्धन्ति यदेवास्या अमेध्यं तदप हन्ति” [सं. का. ५ प्र. २ अ. ३ ] इति।  
अस्याः पृथिव्या उपरि निष्ठीवनादिना यत्स्थानममेध्यं जातं तदुद्धननेन विनिवार्यते। उद्धते प्रदेशे जलेनावोक्षणं विधत्ते—  
“अपोऽवोक्षति शान्त्यै” (सं. का. ५ प्र. २ अ. ३ ) इति।  
उद्धननेन निष्पन्ना भूमिर्जलेन शान्ता भवति।  
कल्पः—“अग्नेर्भस्मासीति सिकता निवपति” इति। पाठस्तु—  
अग्नेर्भस्मेति। हे सिकतास्वरूप त्वमग्नेर्भस्म भासकमसि। सिकताधारो ह्यग्निरतितीक्ष्णो भवति। तथा त्वमग्नेरवस्थानाय पुरीषमसि पांसुरूपमसि।  
एतन्मन्त्रसाध्यं सिकतावापं विधत्ते—  
“सिकता नि वपत्येतद्वा अग्नेर्कैश्वानरस्य रूपꣳरूपेणैव वैश्वानरमव रुन्धे” (सं. का. ५ प्र. २ अ. ३) इति।  
आधाना प्रकरणे “वैश्वानरस्य रूपम्। पृथिव्यां परिस्त्रसा” इत्याम्‍नातत्वात्सि-कताशरीरं वैश्वानरस्याग्नेः स्वरूपम्।  
कल्पः—“संज्ञाना मित्यूपान्” इति । निवपतीत्यनुवर्तते। पाठस्तु—  
संज्ञानमसीति। हे ऊषस्वरूप त्वं संज्ञानं पशुसंबन्धि सम्यग्ज्ञानमसि। पशवो ह्याघ्‍राणेन सम्यग्ज्ञात्वा तमूषप्रदेशं लिहन्ति। तथा कामधरणमसि यज्ञियांशत्वेन ब्राह्मणे वक्ष्यमाणत्वाद्यज्ञद्वारा कामाना धारकमसि। अतस्ते यत्कामधरणसामर्थ्यं तन्मयि भूयात्। एतन्मन्त्रसाध्यमूषनिवपनं विधत्ते—  
“ऊषान्नि वपति पुष्टिर्वा एषा प्रजननं यदूषाः पुष्ट्यामेव प्रजननेऽग्निं चि नुतेऽथो संज्ञान एव संज्ञानꣳ ह्येतत्पशूनां यदूषाः” [सं. का. ५ प्र. २ अ. ३] इति।  
पुष्टिहेतुत्वं प्रजोत्पत्तिहेतुत्वं चोषाणां यज्ञद्वारा द्रष्टव्यम् । तस्मादूषनिवापे सति पुष्टिहेतौ प्रजननहेतौ च देशेऽग्निश्चितो भवति। किंच संज्ञानहेतावेव देशेऽ–

[[1887]]

ग्निश्चितो भवति। ऊषाणां पशुज्ञानहेतुत्वं लोके प्रसिद्धम। पशवो ह्यूषरप्रदेशं ज्ञात्वा तत्रत्यं लवणोदकमेव पातुं गच्छन्ति। पीत्वा च पुष्टिं प्राप्‍नुवन्ति । अतः संज्ञानत्वं पुष्टिहेतुत्वं च।  
यदुक्तं सूत्रकोरण—‘तान्निवपन्यददश्चन्द्रमसि कृष्णं तदिहास्त्विति मनसा ध्यायति’ इति। तदेतद्विधत्ते—  
“द्यावापृथिवी सहाऽस्तां ते वियती अब्रूतामस्त्वेव नौ सह यज्ञियमिति यदमुष्या यज्ञियमासीत्तदस्यामदधात्त ऊषा अभवन्यदस्या यज्ञियमासीत्तदमुष्याम दधात्तददश्चन्द्र-मसि कृष्णमूषान्निवपन्नदो ध्यादेद्द्यावापृथिव्योरेव यज्ञियेऽग्निं चिनुते” [सं. का. ५ प्र. २ अ. ३] इति।  
पुरा सृष्टिकाले प्रजापतिना सृष्टे द्यावापृथिव्यौ जतुकाष्ठवत्संश्लिष्टे तिष्ठतः। ते यदा प्रजापत्यनुज्ञया वियुज्येते तदानीं परस्परानुरागेणैवं भागं कृतवत्यौ नावावयोर्यद्यज्ञयोग्यं सारं तत्सहैवास्त्विति। ततोऽमुष्या दिवो यद्यज्ञयोग्यं सारमासीत्तदस्यां पृथिव्यां सा द्यौः स्थापितवती। तच्‍च सारं भूमाविदानीं दृश्यमानास्ते प्रसिद्धा ऊषा आसन्। यच्‍चास्याः पृथिव्या यज्ञयोग्यं सारमासीत्तत्सारममुष्यां दिवि सा पृथिवी स्थापितवती। तत्स्थापितं चन्द्रमसि दृश्यमानं कृष्णरूपमभूत् । अत उभयोः सारयोरेकीभावायोषान्निवपन्नदश्चन्द्र-मसि कृष्णरूपं ध्यायेत् । तेन ध्यानेन द्यावापृथिव्योः संबन्धिनि यज्ञयोग्ये सारेऽग्निं चितवान्भवति ।  
कल्पः—“सं या वः प्रियास्तनुव इत्यूषान्सिकताश्चसꣳ सृज्य” इति।  
पाठस्तु-  
सं या व इति। हे सिकतोषा वो युष्माकं याः प्रियास्तनुवः स्युस्ताः परस्परं संसृ-ज्यन्ताम्। वो युष्मांकं प्रिया प्रियाणि हृदयान्यपि संसृज्यन्ताम् । तथा वो युष्माकमा-त्माऽपि संप्रियोऽस्तु। अपि च ममापि तनुवः संप्रियाः सन्तु।  
कल्पः- “अयꣳ सो अग्निरिति चतस्रो मध्ये प्राचीरिष्टका गार्हपत्यचितावुप-दधाति” इति।  
अयꣳ सो अग्निरित्येतस्मिन्सूक्ते प्रथमामाह—

[[1888]]

अयꣳ सो अग्निरिति। यस्मिन्गार्हपत्यचितिरूपेऽऽनौ वावशानः कामयमान इन्द्रः सुतमभिषुतं सोमं जठरे दधे स्वोदरे धारयति स तादृशोऽयमग्निरिदानी मिष्टकाभिश्चीयत इति शेषः । हे जातवेदोऽत्यं सप्तिं न सत्वरगमनकुशलमश्वमिव सहस्रियं सहस्रसंख्या-केन धनेन संमितं वाजमन्नं ससवान्दत्तवान्सन्यजमानैः स्तूयसे। अथ द्वितीयामाह—  
अग्ने दिवो अर्णमिंति। हे इष्टकारूपाग्ने दिवः सकाशादर्णमुदकमच्छाऽऽभिमुख्येन जिगासि प्राप्‍नोषि । यागद्वारेण पुष्टिं संपादयसीत्यर्थः। ये देवाधिष्णिया धिष्णियाधारस्तदिवानच्छाऽऽभिमुख्येनोचिषे हविः स्वी कुरुतेति ब्रूपे । त्वय्यत्रोपहिते त्वया समाहूता इव देवा आगत्य हविः स्वी करिष्यन्तीत्यर्थः। सूर्यस्य रोचने दीप्तिरूपे मण्डले सन्ति या आपः परस्तादूर्ध्वप्रदेश उपतिष्ठन्ते, याश्चावस्तादधोभागे वर्तन्ते ताः सर्वास्त्वय्युपहित इहाऽऽगमिष्यन्तीति शेषः ।  
अथ तृतीयामाह—  
अग्न इति। हे यजत्र यागा निष्पादकाग्ने ते तव यद्वर्चो दिवि सूर्यरूपेण वर्तते, पृथिव्यां वह्‍नीज्वालारूपेण वर्तते। तथा यत्तेज ओषधीषु तत्फलपरिपाककाला कारेण वर्तते, अप्सु वडवानलरूपेण वर्तते, येन त्वदीयेन वर्चसा विद्युद्रूपेणोरु विस्तीर्णमन्तरि-क्षमाततन्थ सर्वतो विरजारितवानसि। प्रकाशितवा नित्यर्थः। त्वेषो दीप्तिमान्स त्वदी-यवर्च समूहा भानुर्भासकोऽर्णवः समुद्ररूपविस्तीर्णो नृचक्षा मनुष्यान्प्रख्यापयिता। तथाविधतेजोरूपामिष्टकामुपदधामीति शेषः ।  
अथ चतुर्थीमाह—  
पुरीष्यास इति । अग्नय इष्टकारूपा आहुतं हव्यं जुषन्ताम् । कीद्दशा अग्नयः। पुरीषे पांसुरूपे भवाः पुरीष्यासः। प्रावणेभिः प्रकर्षेणं संभजनशी लैर्मनोभिः सजोषसः परस्परं समानप्रीतयः। अनमीवा रोगरहिताः। इषोऽभीष्टप्राप्तिहेतवः। मही प्रौढा। तथाविधाग्निरूपामिष्टकामुपदधामीति शेषः।  
कल्पः- “इडामग्नेऽयं ते योनिर्ऋत्विय इति द्वे पुरस्तात्समीची” इति।  
उपदधातीत्यनुवर्तते तत्र प्रथमामाह—

[[1889]]

इडामग्ने पुरुदꣳसमिति। हेऽग्ने हवमानाय होतुं प्रवृत्ताय यजमानाय गोः सनिं गवादिपशूनां दातारं साध संपादय। कीदृशं सनिम्। इडां सर्वैरीड्यं प्रशंसनीयम्। पुरुदंसं बहुधा दर्शनीयम्। शश्वत्तममत्यन्तमविच्छेदेन वर्तमानम। किंच त्वत्प्रसादान्ने-ऽस्माकं सूनुः स्यात्पुत्रोऽस्तु । कीदृशः, तनयः, औरस इत्यर्थः। पुत्रसामान्यस्य सुनुशब्देनोक्तत्वाद्दत्तपुत्रादिन्यावृत्तये विशेषविवक्षया तनयशब्दः प्रयुज्यते । विजावा विविधानां जनयिता। हेऽग्ने ते तव सा सुमतिः तथाविधाऽनुग्रहबुद्धिरस्मे भूत्वस्मासु भवतु । अथ द्वितीयामाह—  
अयं ते योनिरिति। हेऽग्नेऽयमिष्टाकारूपः पदार्थस्ते तव योनिरुत्पत्तिहेतुः, ऋत्विय ऋतुकालीनस्त्रीपुरुषसंगमतुल्य इति। यतो योनेरिष्टकारूपाज्जात उत्पन्नसत्व-मरोचथा दीप्तिमानसि, तं तथाविधं योनिमिष्टकारूपं जानन्नवगच्छन्सन्नारोह प्राप्‍नुहि । अथानन्तरं नोऽस्माकं रयिं धनं वर्धय।  
कल्पः—“एवं पश्चाच्चिदसि परिचिदसीति समीची तिरश्ची वा द्वे” इति। उपदधातीत्यनुवर्तते। प्रथममन्त्रपाठस्तु---  
चिदसि तयेति। भोगांश्चिनोति संपादयतीति चित् । हे इष्टके त्वं चिदसि । यया देवतया त्वमभिमन्यसे तया देवतयाऽनुगृहीता त्वं ध्रुवा स्थिरा भूत्वा सीदावतिष्ठ। तव दृष्टान्तः—अङ्गिरस्वत् अङ्गिरोभिरुपहितेष्टका यथा ध्रुवा भवति तद्वत्। द्वितीयमन्त्रपाठस्तु—  
परिचिदसि तयेति। परितो भोगांश्चिनोति संपादयतीति परिचित् । शेषं पूर्ववत्। तया देवतयेत्यादिवाक्यं पूर्वेष्वप्युपधानमन्त्रेषु प्रयोक्तव्यम्। तथा च सूत्रकारेणोक्तम्—“तथा देवतयाऽन्ततो दधाति” इति।  
उक्तेषूपधानमन्त्रेष्वयꣳ सो अग्निरित्यारभ्याथा नो वर्घया रयिमित्येतदन्तं षडृचमेकं सूक्तं, तदिदं प्रशंसति—  
“अयंꣳ सो अग्निरिति विश्वामित्रस्य सूक्तं भवत्येतेन वै विश्वामित्रोऽग्नेः प्रियं धामावारुन्धाग्नेरवैतेन प्रियं धामाव रुन्धे” (सं. का. ५ प्र. २ अ. ३) इति।

[[1890]]

तस्मिन्सूक्ते चतसृभिराद्याभिर्ऋग्भिः साध्यमिष्टकोपघानं विधत्ते—  
“छन्दोभिर्वै देवाः सुवर्गं लोकवायन् चतस्रः प्राचीरूप दधाति चत्वारि छन्दाꣳसि छन्दोभिरेव तद्यजमानः सुवर्गं लोकमेति” (सं. का. ५ प्र. २ अ. ३) इति।  
छन्दोयुक्ताभिश्चतसृभिर्ऋग्भिरुपधायेत्यध्याहारः। देववद्यजमानोऽपि छन्दोयुक्ता-भिर्ऋग्भिश्चतस्र इष्टकाः प्रागग्रा उपदध्यात्।  
अथ सूक्तगताभ्यां पञ्‍चमषष्ठमन्त्राभ्यामुपरितनयजुर्भ्यां च साध्यमिष्टकोपधानं विधत्ते—  
“तेषाꣳ सुवर्ग लोकं यतां दिशः समव्‍लीयन्त ते द्वे पुरस्तात्समीची उपादधत द्वे पश्चात्समीची ताभिर्वै ते दिशोऽदृꣳहन्यदद्वे पुरस्तात्समीची उपदधाति द्वे पश्चात्समीची दिशां विधृत्यै” (सं. का. ५ प्र. २ अ. ३) इति।  
यदा चतस्र इष्टका उपधाय ते देवाः स्वर्गं लोकं गच्छन्ति तदा तेषां संबन्धिन्यो दिशः पालकाभावात्समव्‍लीयन्त सम्यग्विशीर्णा अभवन्, दिग्वर्तिन्यः प्रजा विह्‍वाला अभवन्नित्यर्थः। तन्मा भूदिति देवाः पुरस्ताद्दिशि ऋग्भ्यां द्वे इष्टके पश्‍चाच्‍च यजुर्भ्यां द्वे इष्टके उपादधत। ताभिश्चतसृभिरिष्टकाभिस्ते देवा दिशोऽदृंहन्दृढीकृतवन्तः । तथा यजमानोऽप्युपदध्यात् ।  
अथ पूर्वमुपहिताश्चतस्र इदानीमुपहिताश्चतस्रश्च मिलित्वा पुनः प्रशंसति –  
“अथो पशवो वै छन्दाꣳ सि पशूनेवास्मै समीचो दधात्यष्टावुप दधात्यष्टाक्षरा गायत्री गायत्रोऽग्निर्यावानेवाग्निस्तं चिनुतेऽष्टावुप दधात्यष्टाक्षरा गायत्री गायत्री सुवर्गं लोकमञ्जसा वेद सुवर्गस्य लोकस्य प्रज्ञात्यै” (सं. का. ५ प्र. २ अ. ३) इति।  
दिशां विधारणायोपधानं पूर्वमुक्तम्। अपि च च्छन्दसां पशुप्राप्तिहेतुत्वेन पशुरूपत्वाच्छन्दोयुक्ताभिर्ऋग्भिरुपधानेन समीचः पशून्सपादयति। उपरितनाभ्यां द्वाभ्यां सहाष्टत्वेन गायत्रीसाम्यम्। मुखजत्वेन गायत्रीसंबद्धोऽग्निर्यावानस्ति। ससर्व चिनुते। किंच गायत्र्याः स्वर्गलोकाभिज्ञत्वात्तत्साम्यं स्वर्गाभिज्ञानाय संपद्यते।

[[1891]]

कल्पः—“अवशिष्टं त्रयोदशभिर्लोकंपृणामिः प्रच्छादयति लोकं पृण ता अस्य सूददोहस इति द्वाभ्यां मन्त्राभ्यामेकैकां लोकंपृणामुपदधाति” इति।  
तत्र प्रथमामाह—  
लोकं पृण छिद्रमिति। हे इष्टके लोकं गार्हपत्यचयनार्थे प्रदेशे पूर्वोक्ताभिरिष्ट-काभिरनाक्रान्तमवशिष्टं स्थानं पृण पूरय। तथा छिद्रं पृण द्वयोरिष्टकयोर्मध्ये किंचिदपि च्छिद्रं तथा न दृश्यते तथा पूरय, अत्यन्तं श्लिष्टा भवेत्यर्थः। अथो अपि च त्वं शिवा शान्ता सती सीद तिष्ठ। इन्द्राग्नी बृहस्पतिश्चेत्येते देवा अस्मिन्योनौ स्थाने त्वामसीषदन्सादितवन्तः। अथ द्वितीयामाह—  
ता अस्य सूदेति। दिवो रोचने स्वर्गे य प्रकाशकेऽस्य जन्मन्यजमानस्य जन्मनि निमित्तभूते सति देवानां संबन्धिन्यो विशः प्रजारूपाः पृश्नयो गोसदृशाः सूददोहसोऽन्नस्य दोहयित्र्यस्ता इष्टकाः सोमं श्रीणन्ति पक्वं कुर्वन्ति। कदा, त्रिष्वा समन्ताद्यानि प्रातःस-वनादीनि तेषु, निरन्तरं सोमपाकहेतव एता इष्टका इत्यर्थः। एतन्मन्त्रद्वयसाध्यमुषधानं विधत्ते—  
“त्रयोदश लोकंपृणा उप दधात्येकविꣳ शतिः संपद्यन्ते प्रतिष्ठा वा एकविꣳ शः प्रतिष्ठा गार्हपत्य एकविꣳ शस्यैव प्रतिष्ठां गार्हपत्यमनु प्रति तिष्ठति” (सं. का. ५ प्र. २ अ. ३) इति।  
लोकमिष्टकानाक्रान्तमवशिष्टं देशं पूरयन्तीति लोकपृणाः, एतन्नामिका इष्टकास्त्र-योदशसंख्याका उपदध्यात्। एवं सति पूर्वोक्ताभिरष्टभिरिष्टकाभिः सदैकविंशतिः संपद्यन्ते । तथा सत्येकविꣳश स्तोमो यथा स्तोमान्तराणां त्रिवृदादीनां प्रतिष्ठा तथा नित्यं धार्यो गार्हपत्योऽप्याहवनीयाद्यग्नीनां प्रतिष्ठा। तदुभयप्रतिष्ठामनु यजमानः प्रतितिष्ठतीति। वेदनं प्रशंसति—  
“प्रत्यग्निं चिक्यानीस्तष्ठति य एवं वेद” [सं. का. ५ प्र. २ अ. ३] इति।  
चिक्यानश्चयनं कृतावान्भूत्वा प्रतितिष्ठतीत्यर्थः।

[[1892]]

एवं निरूपिता येयमेका चितिः ईदृशीनां चितीनामुपर्यधाभावेन वर्तमानानप-ञ्‍चसंख्यां विधत्ते—  
“पञ्चचितीकं चिन्वीत प्रथमं चिन्वानः पाङ्‍क्तो यज्ञः पाङ्‍क्ता पशवो यज्ञां मेव पशुनव रुन्धे” [सं. का. ५ प्र. २ अ. ३] इति।  
प्रथमं चिन्वानः प्रथमवारमग्निचयनं कुर्वन्यजमानः पञ्चचितीकं पञ्चसंख्याकाश्चि- तयोऽनन्तरोक्ता यस्याग्नेस्तादृशं चिन्वीत। धानादिपयस्यान्तैः पञ्चभिर्हविर्भिर्युक्तत्वात्पा-ङ्‍क्तो यज्ञः । सपुच्छैश्चतुर्भिः पादैः पाङ्क्ताः पशवः। एवं चयनं कृत्वा यज्ञं पशूंश्च प्राप्नोति।  
द्वितीयवारमग्निचयनं कुर्वतः संख्यां विधत्ते—  
“त्रिचितीकं चिन्वीत द्वितीयं चिन्वानस्त्रय इमे लोका एष्वेव लोकेषु प्रतितिष्ठति” (सं. का. ५ प्र. २ अ. ३) इति।  
तृतीयवारमग्निचयनं कुर्वतः संख्यां विधत्ते—  
“एकचितीकं चिन्वीत तृतीयं चिन्वान एकधा वै सुवर्गो लोक एकवृतैव सुवर्गं लोकमेति” [सं. का. ५ प्र. २ अ. ३] इति।  
एकधैकप्रकारः सुखैकस्वाभाव्यात्स्वर्गप्राप्तस्य तद्धेतुकर्मसमाप्तेः पूर्वं पुनरावृत्त्य-भावाच्च। एकवृतैकगुणया चित्या त्रिगुणत्वपञ्‍चगुणत्ववर्जितया।  
पांसुप्रक्षेपं विधत्ते—  
“पुरीषेणाभ्यूहति तस्मान्माꣳ सेनास्थि छन्नम्” [सं. का. ५ प्र. २ अ. ३ ] इति।  
यस्मादस्थिसमाः कठिना इष्टका मांससमेन मृदुना पांसुनाऽभ्युहत्याच्छादयति तस्माल्लोके पि मांसेसनास्थि च्छन्नम। वेदनं प्रशंसति—  
“न दुश्वर्मा भवति य एवं वेद” (सं. का. ५ प्र. २ अ. ३ ) इति।  
चितिगतां पुरीषगतां च संख्यां मिलित्वा प्रशंसति—  
“पञ्च चितयो भवन्ति पञ्चमिः पुरीषैरभ्यूहति दश संपद्यन्ते दशाक्षरा वि

[[1893]]

राडन्नं त्रिराड्‍‍विराज्येवान्नाद्ये प्रति तिष्ठति” [सं. का. ५ प्र. २ अ. ३ ] इति।  
एकां चितिं कृत्वा पुरीषेणाऽऽच्छादयेत् । तस्या उपरि द्वितीयां चिति॑ कृत्वा तामप्याच्छदयेत् । एवं चितिपञ्चकेन पुरीषपञ्चकेन च दशसंख्यासंपत्तेर्विराट्छन्दोद्वा-रेणान्ने प्रतितिष्ठति । अत्र विनियोगसंग्रहः—  
अपोद्धन्ति चितिस्थानमग्नेस्तु सिकतां [ता ]वपेत् ।  
संज्ञानमूषान्निवपेत्संया ( याः ) संसृजते द्वयम् ।।  
अयं चतसृभिः प्राचीरिष्टका आदधाति हि ।  
इडां द्वाभ्यां पुरस्ताद्‍द्वे चिद्‍द्वाभ्यां पश्चिमे द्वयम् ।  
लोकं लोकंपृणा द्वाभ्यां मन्त्रा अत्र चतुर्दश ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  
चतुर्थोऽनुवाकः ।। ४ ।।

### ०५ 
( अथ चतुर्थकाण्डे द्वितीयप्रपाठके पञ्चमोऽनुवाकः )।  

समि॑त॒ꣳ सं क॑ल्पेथा॒ꣳ संप्रि॑यौ रोचिष्णू  
सु॑मन॒स्यमा॑नौ । इष॒मूर्ज॑म॒भि सं॒वसा॑नौ॒ सं  
वां॒ मना॑ꣳ सि॒ सं व्र॒ता समु॑ चि॒त्तान्याऽक॑-  
रम् । अग्ने॑ पुरीष्याधि॒पा भ॑वा॒ त्वं नः॑ इष॒-  
मू॒र्जं यज॑मानाय धेहि । पु॒री॒ष्य॑स्त्वम॑ग्ने र-  
यि॒मान्पु॑ष्टिमाꣳ अ॑सि । शि॒वाः कृ॒त्वा दिशः॒  
सर्वाः॒ स्वां योनि॑मि॒हाऽस॑दः । भव॑तं नः॒ स-  
मन॑सौ॒ समो॑कसौ [ १ ] अ॒रे॒पसौ॑ । मा  
य॒ज्ञꣳ हिꣳ॑ सिष्टं॒ मा य॒ज्ञप॑र्ति जातवेदसौ

[[1894]]

शि॒वौ भ॑वतम॒द्य नः॑ । मा॒तेव॑ पु॒त्रं पृ॑थि॒वी  
पु॑री॒ष्य॑म॒ग्निꣳ स्वे योना॑वभारु॒खा । तां वि-  
श्वै॑दे॑वऋ॒तु॑भिः संविदा॒नः प्र॒जाप॑तिर्वि॒श्वकर्मा  
वि मु॑ञ्चतु । यद॒स्य पा॒रे रज॑सः शु॒क्रं  
ज्योति॒रजा॑यत । तन्नः॑ पर्ष॒दति॒ द्विषोऽग्ने॑ वै-  
श्वानर॒ स्वाहा । नभः॒ सु ते॑ निर्ऋते विश्व-  
रूपे [ २ ] अ॒य॒स्मयं॒ वि चृ॑ता ब॒न्धमे॒तम् ।  
य॒मेन॒ त्वं य॒म्या॑ संविदा॒नोत्त॒मं नाक॒मधि॑  
रोहये॒मम् । यत्ते॑ दे॒वी निर्ऋ॑तिराब॒बन्ध॒ दाम॑  
ग्री॒वास्व॑विच॒र्त्यम् । इ॒दं ते॒ तद्वि ष्या॒न्यायु॑षो॒  
न मध्या॒दथा॑ जी॒वः पि॒तुम॑द्धि॒ प्रमु॑क्तः ।  
यस्या॑स्ते अ॒स्याः क्रू॒र आ॒सञ्जु॒होम्ये॒षां ब॒-  
न्धाना॑मव॒सर्ज॑नाय । भूभि॒रिति॑ त्वा॒ जना॑  
वि॒दुर्निर्ऋ॑तिः [ ३ ] इति॑ त्वा॒ऽहं परि॑ वेद  
वि॒श्वतः॑ । असु॑न्वन्त॒मय॑जमानमिच्छ स्ते॒न-  
स्ये॒त्यां तस्क॑र॒स्यान्वे॑षि । अ॒न्यम॒स्मदि॑च्छ॒  
सा त॑ इ॒त्या नमो॑ देवि निर्ऋते॒ तुभ्यम॑स्तु ।  
दे॒वीम॒हं नि॑र्ऋतिं॒ वन्द॑मानः पि॒तेव॑ पु॒त्रं द॑सये॒  
वचो॑भिः । विश्व॑स्य॒ या जाय॑मानस्य॒ वेद॒  
शिरः॑ शिरः॒ प्रति॑ सू॒री वि च॑ष्टे । नि॒वेश॑नः  
सं॒गाम॑नो वसू॑नां॒ विश्वा॑ रू॒पाऽभि च॑ष्टे [ ४ ]  
शची॑भिः । दे॒वः इ॑व सवि॒ता स॒त्यध॒र्मेन्द्रो॒ न

[[1895]]

त॑स्थौ सम॒रे प॑थी॒नाम् । सं व॑र॒त्रा द॑धातन॒  
निरा॑हा॒वान्कृ॑णोतन । सि॒ञ्चाम॑हा अव॒टमु॒-  
द्रिणं॑ व॒यं विश्वाऽहाऽद॑स्त॒मक्षि॑तम् । निष्कृ॑-  
ताहावमव॒टꣳ सु॑वर॒त्रꣳ सु॑षेच॒नम् । उ॒द्रि-  
णꣳ॑ सिञ्चे॒ अक्षि॑तम् । सीरा॑ युञ्जन्ति क॒व-  
यो॑ यु॒गा वि त॑न्वते॒ पृथ॑क् । धीरा॑ दे॒वेषु॑  
सुम्‍न॒या । युनक्त॒ सीरा॒ वि यु॒गा त॑नोत कृ॒ते  
योनौ॑ वपते॒ह ( ५ ) बीज॑म् । गि॒रा च॑ श्रु॒ष्टिः  
सभरा॒ अस॑न्नो नेदी॑य॒ इत्सृण्यां॒ प॒क्वमाऽय॑त् ।  
लाङ्ग॑लं॒ पवीर॑वꣳ सु॒शेवꣳ॑ सुम॒तित्स॑रु । उ-  
दित्कृ॑षति॒ गामर्वि॑ प्रफ॒र्व्य॑ च॒ पीव॑रीम् ।  
प्रस्थाव॑द्रथ॒वाह॑नम् । शु॒नं नः॒ फाला॒ वि  
तु॑दन्तु॒ भूमिꣳ॑ शु॒नं की॒नाशा॑ अ॒भि यन्तु वा॒-  
हान् । शु॒नं प॒र्जन्यो॒ मधु॑ना॒ पयो॑भिः॒ शुना॑-  
सीरा शु॒नम॒स्मासु॑ धत्तम् । कामं॑ कामदुधे  
धु॒क्ष्व मि॒त्राय॒ वरु॑णाय च । इन्द्रा॑याग्नये॑  
पू॒ष्ण ओष॑धीभ्यः प्र॒जाभ्यः॑ । घृ॒तेन॒ सीता॒  
मधु॑ना॒ सम॑क्ता॒ विश्वे॑दै॒वैरनु॑मता म॒रुद्भिः॑ ।  
ऊर्ज॑स्वती॒ पय॑सा॒ पिन्व॑माना॒ऽस्मान्सी॑ते॒ प-  
य॑सा॒ऽभ्याव॑वृत्स्व ( ६ ) ।।  
(समो॑कसौ विश्वरूपे वि॒दुर्निऋ॑तिर॒भि च॑ष्ट इ॒ह मि॒त्राय॒ द्वाविꣳ॑शातिश्च)।

[[1896]]

इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयप्रपाठके पञ्चमोऽनुवाकः ।। ५ ।।

(अथ चतुर्थकाण्डे द्वितीयप्रपाठके पञ्चमोऽनुवाकः )।  
चतुर्थेऽनुवाके गर्हपत्यचयनमुक्तम् । अथ पञ्चमेऽनुवाक आहवनीयचय-नार्थंभुवः कर्षणमुच्यते ।  
कल्पः—“समितमिति तस्यां चतसृभिरुख्यं संनिवपति” इति।  
तत्र प्रथममाह—  
समितꣳ समिति । येयं गार्हपत्यचितिः पूर्वानुवाकेऽमिहिता तस्यामुख्या-ग्निसंनिवपनेवेलायां द्वावग्‍नी संपद्येते । पूर्वसिद्धोऽग्निरेको द्वितीयसिद्धोऽग्निरपरः-तावुभौ संबोध्येदमुच्यतेहेऽग्‍नी युवामुभौ समितं संगतौ भवतम् । संगत्य च संकल्पेथां सम्यग्यज्ञस्य कल्पनं निष्पादनं कुरुतम् । कीदृशावग्‍नी, संप्रियौ सम्य क्परस्परं प्रीतियुक्तौ, रोचिष्णू दीप्यमानौ, सुमनस्यमानौ परस्परं सौमनस्यं प्राप्तौ इषमन्नमूर्जं रसं च ( चाभि ) संवसानौ [ सर्वतः ] सम्यक्संपादयन्तौ । वां युवयो-र्मनांसि मनोजन्यान्संकल्पान्समाकरं सर्वतः संगतानि करोमि । तथा व्‍रतानि कर्मा-णि समाकरम् । तथा चित्तानि कर्मविषयज्ञानानि समाकरम् ।  
अथ द्वितीयामाह—  
अग्नेः पुरीष्येति । हे पुरीष्य पांसुयुक्ताग्‍ने मिलितोभयाग्निस्वरूप त्वं नोऽस्माकमधिषा भवाधिकं पालयिता भव । तादृशस्त्वं यजमानायान्नं रसं च संपादय ।  
अथ तृतीयामाह—  
पुरीष्यस्त्वामिति । हेऽग्ने द्रव्यात्मक त्वं पुरीष्यः पुरीषार्हो रयिमान्धन- वान्पुष्टिमानप्यसि । सर्वा दिशः शिवाः शान्ताः कृत्वेह चितौ स्वां योनिं स्वकीयं स्थानमासदः प्राप्‍नुहि । अथ चतुर्थीमाह—

[[1897]]

भवतं न इति । योऽग्निः पुरातनो यश्चोख्यस्तौ युवां नोऽस्मान्प्रति सम-नसौ समानमनस्कौ विप्रतिपत्तिरहितौ समोकसौ समाननिवासस्थानावरेपसौ पापचि-त्तरहितो यज्ञस्य यज्ञपतेश्च हिंसां मा कुरुतम् । अद्यास्मिन्कर्मणि हे जातवेदसौ नोऽस्मान्प्रति शिवौ शान्तौ भवतम् । एतान्मन्त्रान्विनियुङ्‍क्ते—  
“वि वा एतो द्विषाते यश्च पुराऽग्‍निर्यश्चोखायाꣳ समितमिति चतसृभिःसं नि बिपति चत्वारि छन्दाꣳसि छब्दाꣳसि खलु वा अग्नेः प्रिया तनुः प्रिययैवैनौ तनुवा सꣳ शास्ति” (सं. का. ५ प्र. २ अ. ४) इति।  
अग्निं चिकीर्षतः पुरुषस्य यश्च पूर्वसिद्ध आहितोऽग्नि श्चोखायां वर्तमान इदानींतनोऽग्निरेतावुभौ परस्परं विद्विषाते । अहमेवाऽऽहुत्याधारो भूयासं न त्वमित्येवंरूपो विद्वेषः । अतो विद्वेषपरिहाराय संनिवपति तावुभौ संयोजयेत् । अग्न्यादानादिषु गायत्र्यादिच्छन्दसां साधनत्वाच्छदांस्यग्नेः प्रिया तनूः । तथा सत्यत्र मन्त्रगतया चतुःसंख्यया चतुर्णो गायत्र्यादिच्छन्दसां बुद्धिस्थत्वात्प्रिययैव तनुवा संगतौ यथा भवतस्तथा संशासनं कृतवान्भवति ।  
प्रथममन्त्रगतस्य समितमितिपदस्य तात्पर्यं दर्शयति—  
“समितमित्याह तस्माद्‍ब्रह्मणा क्षत्त्रꣳ समेति” [सं. का. ५ प्र. २ अ. ४ ] इति।  
यस्मादयं मन्त्रः संगतौ भवतमिति ब्रूते तस्माल्लोकेऽपि पुरोहितरूपेण ब्राह्मणेन क्षत्त्रियरूपो राजा संगच्छते । अत एवान्यत्र श्रुत्योदाहृतं—“तस्माद्‍ब्राह्मणो राजन्यवान्, तस्माद्राजन्यो ब्राह्मणवान्” इति ।  
तमेवाग्‍न्योः संगमं पुनः प्रशंसति—  
“यत्संन्हुप्य विहरति तस्माद्‍ब्रह्मणा क्षत्त्रं व्येति” [सं. का. ५ प्र. २ अ. ४] इति।  
यस्मादग्निद्वयं संयोज्य तस्मिन्संयुक्तेऽग्नौ विहरणमुत्तरकालीनं विविध-मनुष्ठानं करोति तस्माल्लोकेऽपि ब्राह्मणक्षत्त्रिययोः संयुक्तयोः सतोः पश्चाद्‍ब्राह्मणेन नियमितः क्षत्त्रियो विविधं शास्त्रीयं राज्यपरिपालनं प्राप्‍नोति ।

[[1898]]

कल्पः—“मातेव पुत्रमिति शिक्यादुखां निरू(रु) ह्य” इति । पाठस्तु—  
मात्रेव पुत्रमिति । यथा लोके माता पुत्रं बिभर्ति तथा पृथिवीरूपेयमुत्वा स्वे योनौ स्वकीयगर्मस्थाने पुरीष्यमेतमग्निप्रभा र्बिभर्ति । तामुखां प्रजापतिर्विमुञ्चतु शिक्यपाशान्युक्तां करोतु । कीदृशः प्रजापतीः । विश्वैर्देवैर्ऋतुभिश्च संविदान ऐकमत्यं गतः । विश्वं सृष्टिरूपं कर्म यस्यासौ विश्वकर्मा ।  
अस्मिन्मन्त्र ऋतुभिरित पदस्य तात्पर्यं दर्शयति—  
“ऋतुभिर्वा एतं दीक्षयन्ति स ऋतुभिरेव विमुच्यो मातेव पुत्रं पृथिवी पुरीष्यमित्याहर्तुभिरेवैनं दीक्षयित्वर्तुभिर्वि मृञ्चति” (सं. का. ५ प्र. २ अ. ४) इति ।  
एतं यजमानमृतुभिः पुरा संस्कुर्वन्ति । “षड्‍‍‍भिर्दीक्षयति षड्‍वा ऋतव ऋतुभिरेवैनं दीक्षयति” इत्युक्तत्वात् । अतस्तादृशयजमानसंबन्धि स उख्योऽग्निर-त्राप्यृतुभिरेव विमोचनीयो भवति । अतो विमोचनसाधनेऽस्मिन्नन्त्र ऋतुप्रयोगाद्दी-क्षाविमोकयोरेकसाधनत्वं संपद्यते । यद्यपि दीक्षा यजमानस्य विमोकश्चो ख्यात्य तथाऽप्यभेदोपचारेणैकविषयत्वोपन्यासः ।  
कल्पः—“यदस्य पारे रजत इति वैश्वानर्या शिक्यमादत्ते” इति ।  
पाठस्तु—  
यदस्य पार इति । रजसो रजःसदृशश्य धूमस्य पारेऽवसानेऽस्याग्‍नेः शुक्रं निर्मलं यज्ज्योतिरजायत तस्माज्ज्योतिर्द्विषोऽति द्वेष्टॄनतिक्रम्य नोऽस्मान्पर्षत्प्रीणयतु। हे वैश्वानरोख्याग्ने त्वदीयं शिक्यं स्वाहा सुष्ठ्वाहुतम् । तमेतं मन्त्रं विनियुङ्‍क्ते—  
“वैश्वानर्या शिक्यमा दत्ते स्वदयत्येवैनत्” (सं. का. ५ प्र. २ अ. ४) इति।  
वैश्वानरशब्दो यस्मामृच्यस्ति सेयं वैश्वानरी । ‘अहं वेश्वानरो भूत्वा प्राणिनां देहमाश्रितः’ इति स्मृतेर्जाठराग्निरूपस्य वैश्वानरस्य स्वादुत्वकारित्वात्तदी यमन्त्रेणोपात्तं शिक्यं स्वादूकृतं भवति ।

[[1899]]

कल्पः—‘नैर्ऋतीरिष्टकाः कृष्णास्तिह्यस्तुषपक्‍वास्ताः शिक्यं रुक्मसूत्र-मासन्दीं चाऽऽदाय दक्षिणमपरमवान्तरदेशं गत्वा नमः सु ते निर्ऋत इति स्वकृत इरिणे प्रदरे वा शिक्यं निधाय” इति। पाठस्तु---  
नमः सु त इति । हे निर्ऋते दक्षिणपश्चिममध्यमस्थितावान्तरदिगभिमा-निनि देवते विश्वरूपे बहुविधरूपयुक्ते ते तुभ्यं नमोऽस्तु । अयस्मयं लोहनिर्मितं शृङ्‍खलावद्दृढमेतं बन्धं स्वर्गप्राप्तिप्रतिबन्धकमिमं पाप्मानं विचृत विनाशय। ततस्त्वं यमेनाग्निना यम्या पृथिव्या च संविदानैकगत्यं गता सतीमं यजमानमुत्तमं नाकं सर्वसुखोपेतं दुःखमात्ररहितं स्वर्गमधिरोहय प्रापय ।  
अत्रोदाहृते सूत्रे या इष्टका अभिहितास्ता विधत्ते—  
“नैर्ऋतिः कृष्णास्रिस्रस्तुषपक्‍वा भवन्ति निर्ऋत्यै वा एतद्भागधेयं यत्तुषा निर्ऋत्यै रूपं कृष्णꣳ रूपेणैव निर्ऋतिं निरवदयते” [सं. का. ५ प्र. २ अ. ४] इति ।  
निर्ऋतिर्देवता यासामिष्टकानां ता नैर्ऋत्यः । तुषा इति यत्तदेतन्निर्ऋते राक्षसदेवताया भागधेयम् । अत एवैष्टिकप्रकरणे रक्षसां भागोऽसीति तुषोपवापमन्त्र आम्नातः । रूपं च निर्ऋतिदेवतायाः कृष्णम् । अतस्तदानुकूल्पायेष्टकास्तुषपक्वाः कृष्णवर्णाश्च कुर्युः । तथा सत्यनुरूपेणैव भागेन निर्ऋतिं निरवदयते निःसारित-वान्भवति ।  
दक्षिणपश्चिमावान्तरदिशमङ्‍गुल्या निर्दिश्य विधत्ते—  
“इमां दिशं यन्त्येषा वै निर्ऋत्यै दिक्स्वायामेव दिशि निर्ऋतिं निरवदयते” (सं. का. ५ प्र. २ अ. ४) इति।  
कल्पः—“यत्ते देवी निर्ऋतिराबबन्धेति शिक्‍वजालेनैनाः प्रच्छाद्य” इति।  
एना वक्ष्यमाणमन्त्रैरुपधेया इष्टकाः । अर्थक्रमेणायं मन्त्रो वक्ष्यमाणेभ्य-स्त्रिभ्य उत्तरभावी, पाठक्रमेण तु पूर्वभावी । तत्पाठस्तु—  
यत्ते देवीति । हे यजमान ते तव ग्रीवासु ग्रीवायाः संबन्धिषु प्रदेशविशे-षेषु निर्ऋतिर्देवी यद्दाम स्वकीयं पाशमविचर्त्यं विनाशयितुमशक्यमाबवन्ध

[[1900]]

दृढं बबन्ध, तदिदं ते दाम त्वदीयग्रीवास्थं पाशं विष्यामि विमुञ्चामि । तञ्च विमोचनं त्वदीयस्याऽऽयुषो मध्यादारभ्य न भवति किंतु कृत्स्‍नेऽप्यायुषि । अथ पाशविमो-कानन्तरं त्वं जीवीश्चिरंजीवी सन्प्रमुक्तः सर्वैः प्रतिबन्धैर्विरहितः पितुमन्नमद्धि भक्षय।  
कल्पः—“तस्येष्टकाभिः पाशमभ्युपदधाति यस्यास्ते अस्याः क्रूर आसञ्‍जु-होमीत्येतामिस्तिसृभिः पराचीरसंस्पृष्टा दक्षिणापवर्गं तया ( यथा ) देवतं करोति” इति । तस्य शिक्यस्य पाशमभिलक्ष्य कृष्णाभिरिष्टकाभिरुपधानं संपादयेदित्यर्थः । तिसृषु प्रथमामाह—  
यस्यास्त इति । हे निर्ऋते यस्यास्ते तवास्याः क्रूर आसन्‍नुग्ररूप आस्ये जुहोमि आहुतिवदिष्टकामुपदधामि । किभर्थम् । एषां बन्धानामवसर्जनाय यजमान-स्य परलोकप्राप्तिप्रतिबन्धकानामेषां पाप्मनां विनाशाय । यस्यास्ते तव मुखे प्रदररूप इरिणरूपे वाऽहमिष्टकामुपदधामि त्वा तादृशीं त्वां जना जन्तुमात्ररूपाः शास्त्रासं-स्काररहिता भूमिरिति विदुर्न तु निर्ऋतिर्देवीति । अहं तु शास्त्राभिज्ञतया त्वां विश्वतः सर्वतः सर्वथा निर्ऋतिर्देवीत्येव परिवेद सम्यग्जानामि । तत्र तावान्नीर्ऋ-तिरित्येतद्देवतानामधेयम् । अवयवार्थश्चैवं व्युत्पादनीयः—सर्वदेवसाधारणाद्देवय जनान्निष्कृष्य स्वकृते प्रदरादावृतिः प्राप्तिर्यस्याः सा निर्ऋतिः । तदिदं प्रकारद्वयम-भिप्रेत्य विश्वत इत्युक्तम् । अथ द्वितीयामाह—  
असुन्वन्तमिति । हे निर्ऋते यः सोमयागं न करोति यश्च हविर्यज्ञं न करोति तादृशमसुन्वन्तमयजमानं च ग्रहीतुमिच्छ । किंच यः स्तेनः प्रच्छन्नचीरो यश्च तस्करः प्रकटचोरस्तयोरित्यां गतिमन्वपि अनुगच्छ । गत्वा तावपि गृहाणेत्यर्थः । सर्वथाऽपि सोमं उन्वद्‍भ्यो हविर्यज्ञैश्च यष्टृभ्योऽस्मदन्यमिच्छ नास्मानिच्छ । सा दुष्टशिक्षा तवेत्या गतिश्चर्या । हे निर्ऋते देवि तुभ्यं नमोऽस्तु ।  
अथ तृतीयामाह—  
देवीमहमिति । देवीं निर्ऋतिं वन्दमानोऽहं वचोभिः स्तुतिरूपैर्वाक्यैर्दसय

[[1901]]

उपक्षीणां स्वाधीनां करोमि । तत्र दृष्टान्तः—यथा लोके पिता पुत्रं दुःशीलं बालं हे तात हे वत्सेत्यादिभिरुपलालनवचनैः स्वाधीनं करोति तद्वत् । या सूरी विदुषी निर्ऋतिर्जायमानस्य विश्वस्य सर्वस्य स्तेनतस्करादेः शिरःशिरः प्रति हस्तेनैकैकं शिरः प्रतिगृह्य वेद त्दीयमपराधं जानामीति विचष्टे विशेषेण कथयति तादृशीं निर्ऋतिं देवीं वन्दमान इति पूर्वत्रान्वयः ।  
एतैर्मन्त्रैः साध्यमिष्टकोपधानं विधत्ते—  
“स्वकृत इरिण उप दधाति प्रदरे वैतद्वै निर्ऋत्या आयतनंꣳ स्व एवाऽऽयतने निर्ऋतिं निरवदयते” [सं. का. ५ प्र. २ अ. ४] इति ।  
स्वकृतं स्वयमेव निष्पन्नं न तु देशान्तरादानीय चयनस्थान इव प्रक्षिप्तं, तादृश इरिण ऊपरे वा प्रदरे भूछिद्रे वा कृष्णस्तिस्र इष्टका उपदध्यात् । एतदुभयमेव निर्ऋत्या आयतनं स्थानमतिस्पष्टमिति यद्यत्रेष्टक्रोपधानं क्रियते तदा स्वीय एव स्थाने तां निर्ऋतिं निरवदयते देवयजनान्निष्कृष्येमामव स्थापयति ।  
“शिक्योपरि जालमूलभागं परित्यज्य पाशरूपमग्रभागममिलक्ष्यावस्थितो यो देशस्तं देशमिष्टकोपधानस्य विधत्ते—  
“शिक्यमभ्युप दधाति नैर्ऋतो वै पाशः साक्षादेवैनं निर्ऋतिपाशा-न्मुञ्चति” [सं. का. ५ प्र. २ अ. ४] इति।  
“शिक्यमभिलक्ष्य तत्पाशभागमभिलक्ष्यावस्थितो यो देशस्तत्रोपदध्यादि-त्यर्थः । साक्षाद्विलम्बमन्तरेण । एनं यजमानम् ।  
इष्टकानां संख्यां विधत्ते—  
“तिस्र उप दधाति त्रेधाविहितो वै पुरुषो यानानेव पुरुषस्तस्मान्निर्ऋति-मव यजते” (सं. का. ५ प्र. २ अ. ४) इति ।  
शरीरस्योर्ध्वाधोमध्यभागैः पुरुषस्त्रेधाविहितस्तादृशात्पुरुषादादाय त्रिसंख्या निर्ऋतिमवयजते विनाशयति ।  
यदुक्तं सूत्रकारेण “पराचीरसंस्पृष्टा दक्षिणापवर्गम्” इति । तदिदं विधत्ते—

[[1902]]

“पराचीरुप दधाति पराचीमेवास्मान्निर्ऋतिं प्रणुदते” (सं. का. ५ प्र. २ अ. ४) इति।  
दक्षिणामुखः पुरुष एकामुपधाय ततो दक्षिणतो द्वितीयां ततोऽपि दक्षिण-तस्तृतीयामुपदध्यात्तदिदं पराक्त्वम् । एवं सत्यस्माद्देवयजनाद्यजमानाद्वा पराङ्‍मुखीं कृत्वा निर्ऋतिं निःसारयति ।  
उपधाधादूर्ध्वं देवयजनं प्रत्यागमनं विधत्ते—  
“अप्रतीक्षमा यन्ति निर्ऋत्या अन्तर्हित्यै” [सं. का. ५ प्र. २ अ. ४] इति।  
अप्रतीक्षं पृष्ठतो दृष्टिमकृत्वेत्यर्थः । तच्‍च निर्ऋत्या अन्तर्धानाय दर्शना-भावाय भवति।  
कल्पः—“निवेशनः संगमनो वसूनामित्याहवनीयं गार्हपत्यं वोपतिष्ठन्ते” इति । पाठस्तु—  
निवेशन इति । अयमग्निर्निर्वेशनो यजमानानां स्वस्वगृहे निवेशयिता वसूनां संगमनः प्रजापशुरूपाणां द्रव्याणां प्रापकः सञ्शचीभिः स्वकीयाभिः शक्ति-भिर्विश्वा रूपा सर्वाणि रूपाण्यभि चष्टेऽभितः ख्यापयति । तत्र दृष्टान्तः—सविता देव इव । यथा सूर्यः सर्वाणि रूपाणि प्रकाशयति तद्वत् । कीदृशोऽग्निःसत्यधर्मा। सत्योऽवश्यंभाविफलोपेतो धर्मोऽग्निहोत्रादिलक्षणो यस्यासौ सत्यधर्मा । इन्द्रः परमे-श्वर्यवान् । अत एव पथीनां समरे न तस्थौ परिपन्थिनां शत्रूणां समागमे पुरतः स्वयमागत्य न तिष्ठति । किंतु स्वकीयनामग्रहणमात्रेण ते पलायन्त इत्यर्थः । अनेन यन्त्रेण साध्यमुपस्थानं विधत्ते—  
“मार्जयित्वोप तिष्ठन्ते मेध्यत्वाय” (सं. का. ५ प्र. २ अ. ४) इति ।  
शं नो देवीरिति मन्त्रेण मार्जनं कृत्वा पश्चान्निवेशन इति मन्त्रेणोपतिष्ठन्ते। अनेनोपस्थानेन यजमानो मेध्यो भवति । उपस्थेयं विधत्ते—  
“गार्हपत्यमुप तिष्ठन्ते निर्ऋतिलोक एव चरित्वा पूता देवलोकमुपवर्तन्ते” (सं. का. ५ प्र. २ अ. ४) इति।

[[1903]]

दक्षिणपश्चिमावान्तरदिग्‍रूपे निर्ऋतिस्थान एनं [ व ] चयनार्थं चरित्वा ततो मार्जनेन पूताः सन्तो गार्हपत्यसमीपरूपं देवलोकमागच्छन्ति ।  
मन्त्रगतामेकत्वसंख्यां प्रशंसति—  
“एकयोप तिष्ठन्त एकधैव यजमाने वीर्यं दधति” [सं. का. ५ प्र. २ अ. ४] इति।  
एकधा युगपदित्यर्थः ।  
मन्त्रगतस्य वसुशब्दस्यार्थं दर्शयति-  
“निवेशनः संगमनो वसूनामित्याह प्रजा वै पशवो वसु प्रजयैवैनं पशुभिः समर्धयन्ति” (सं. का. ५ प्र. २ अ. ४) इति।  
अथाग्निचयनभूमेः परिमाणं विधत्ते—  
“पुरुषमात्रेण वि मिमीते यज्ञेन वै पुरुष संमितो यज्ञपुरुषैवैनं वि मिमीते” (सं. का. ५ प्र. २ अ. ४) इति।  
पुरुषः प्रमाणं यस्य दण्डस्य सोऽयं पुरुषमात्रस्तेन दण्डेन भूमेः प्रमाणं कुर्यात् । यज्ञाभिमानिदेवेन समानप्रमाणो लौकिकः पुरुषः । पुरुषमात्रेण विमी (मि) ते सति यज्ञस्य पुरुषा पर्वणा प्रमाणेनैवैनमग्निं विमी ( मि ) तवान्भवति ।  
पुरुषो हि द्विविधोऽवाग्बाहुरूर्ध्वबाहुश्चेति, अतो विशेषं विधत्ते—  
यावान्पुरुष ऊर्ध्वबाहुस्तावान्भवत्येतावद्वै पुरुषे वीर्यं वीर्यणैवैनं विमिमिते” (सं. का. ५ प्र. २ अ. ४) इति।  
पुरुषोऽप्यूर्ध्व प्रसारितस्य बाहोरुपरि स्थितं वस्तु स्प्रष्टुं न शक्‍नोति । अतः पुरुषवीर्यस्य तावन्मात्रत्वाद्वीर्येणैव मानसिद्ध्यर्थमूर्ध्वपुरुषप्रमाणं कुर्यात् ।  
वामदक्षिणपार्श्वयोः पक्षस्थानं विधत्ते—  
“पक्षी भवति न ह्यपक्षः पतितुमर्हति” [सं. का. ५ प्र. २ अ. ५] इति ।  
पक्षभङ्गे सत्यपक्षिण उत्पतितुमशक्यत्वात्पक्ष्याकारस्याग्नेरुत्पततः पक्ष-युक्तत्वं कुर्यात् ।

[[1904]]

यतुक्तं सूत्रकारेण—“चतुर आत्मनि पुरुषान्विमिमीते पुरुषं दक्षिणे पक्षे पुरुषं पुच्छे पुरुषमुत्तरे रत्‍निना दक्षिणतो दक्षिणं पक्षं प्रवर्धयत्येवमुत्तरत उत्तरम्” इति । तयोः परिमाणाधिक्यं विधत्ते—  
“अरत्‍निना पक्षौ द्राधीयाꣳ सौ भवतस्तस्मात्पक्षप्रवयाꣳ सि वयाꣳ सि” [सं. का. ५ प्र. २ अ. ५] इति।  
चतुर्विंशतिरङ्‍गुलयोऽरत्‍निस्तेनारत्‍निना पक्षौ पुरुषाद्दीर्घतरौ कुर्यात् । यस्मादेषं तस्माल्लोके पक्षिणोऽपि पक्षयोरभिवृद्धियुक्ता दृश्यन्ते ।  
पक्षयोराधिक्यांशं विधाय स्वरूपपरिमाणं विधत्ते—  
“व्याममात्रौ पक्षौ च पुच्छं च भवत्येतावद्वै पुरुषे वीर्यं वीर्यसंमितः” (सं. का. ५ प्र. २ अ. ५) इति।  
बाह्‍वो प्रसारणं व्यामस्तत्पक्षयोः पुच्छस्य च परिमाणं, पुरुषव्यवहारसाम-र्थ्यस्य च तावत्त्वादयमग्निर्वीर्येण संमितो भवति । मानसाधनं विधत्ते—  
“वेणुना वि मिमीत आग्नेयो वै वेणुः सयोनित्वाय” (सं. का. ५ प्र. २ अ. ५) इति।  
अग्निना प्रविष्टत्वाद्वेणुराग्नेयः । तथा ह्याम्नातम्—“अग्निर्देवेभ्यो निलायत स वेणुं प्राविशत्” इति । अतोऽग्निः स्वकीयस्थानसहितत्वाय वेणुना विमानं कुर्यात्। कल्पः-“सं वरत्रा दधातनेति संप्रेष्यति” इति । पाठस्तु—  
सं वरत्रेति। हे कर्षका पुरुषा वरत्रा च (श्च) र्ममयी रज्‍जुः ( ज्‍जूः ) संदधातन सम्यक्स्थापयत । तत्राऽऽहावान्बलीवर्दानामुदकपानार्थं द्रोणीविशेषान्नि-ष्कृणोतन निष्पादयत । अवटमुदकोद्धारेणाय संपादितं कूपमुद्रिणं बहुलोदकयुक्तं यथा भवति तथा सिञ्चामहै, भूतलगतपङ्कोद्धारणन सेकयुक्तं प्रस्रवणोपेतमवटं कुर्मः। कीदृशमवटम्, विश्वाऽहा सर्वेष्वप्यहःस्वदस्तं कूलपातराहित्येनाहिंसितम् । अक्षितं घर्मकालेऽपि शोषाभावलक्षणम् ।  
कल्पः “निष्कृताहावमवटमित्यवटादुदकमाहविषूत्सिञ्चति” इति।  
पाठस्तु—

[[1905]]

निप्कृताहावमिति । काष्ठपाषाणनिर्मितानां द्रोणीनामन्तस्थितावकाशरूपो योऽयमवटस्तमवटमहं सिञ्चे तत्रोदकं क्षारयामि । कीदृशमवटं, निष्कृताहावं पार्श्वेषु सच्छिद्रत्वेन निष्कृता निष्पादिता आहावा द्रोण्यो यस्यावटस्य सोऽयं निष्कृताहावस्त, सुवरत्रं कूपादुदकमुद्धर्तुं शोभना दृढा वरत्राश्चर्ममयरज्‍जवो यस्यासौ सुवरत्रस्तम् । सुषेचनं सुष्ठु सेक्तुं योग्यान्युदकोद्धरणसाधनानि पात्राणि यस्यासौ सुषेचनस्तम् । उद्रिणमुदकवन्तम् । अक्षितमुदकस्यागलितत्वेनापक्षयरहितम् ।  
कल्पः—“सीरा युञ्जन्तीति द्वाभ्याꣳ सीरं युनक्ति” इति ।  
तत्र प्रथमामाह—  
सीरा युञ्‍जन्तीति । कवयः कृषिकर्माभिज्ञाः सीरा सीरं लाङ्गलं युञ्जन्ति सज्‍जी कुर्वन्तु । तथा युगा युगानि त्रिषु षट्सु वा कक्ष्याविशेषेष्वपेक्षितानि पृथग्वि-तन्वत एकैकं विस्तारयन्तु । कीदृशाः कवयः, धीरा धैर्ययुक्ता अनलसा इत्यर्थः । देवेषु देवताविशेषविषयेषु सुम्‍नया सुम्नं सुखमिच्छन्तीति सुम्‍नया ।  
अत द्वितीयामाह—  
युनक्त सीरेति । हे कर्षकाः सीरा युनक्त लाङ्गलं योजयत । युगा वित-नोत युगानि विस्तारयत । कृते कर्षणेन योग्य इह योनावस्मिन्स्थोन बीजं वपत । किंच, तद्वीजं गिराऽऽशीर्वादरूपेण मङ्गलवाक्येन युक्तामिति शेषः । श्रुष्टिस्तत्र निष्पन्नः स्तम्बो नोऽस्मदर्थं सभरा असत्फलभारयुक्तोऽस्तु । पक्‍वं फलं नो नेदीय इदन्तिकतममेवाल्पकालनिष्पाद्यमेवासत् । सृण्या लवनसाधनेन दात्रेण लूनं सन्‍न आयदस्मत्समीपमागच्छतु ।  
कल्पः-“लाङ्गलं पवीरवमिति द्वाभ्यां कृषति” इति । पाठस्तु—  
लाङ्गलं पवीरवमिति । इदं लाङ्गलमुदित्कृषत्युद्धृतानि प्रौढलोष्टानि यथा भवन्ति तथैव कृषतु । कीदृशं लाङ्गलं, पवीरवं वज्‍रवदतितीक्ष्णम् । सुशेवं कर्षकैः सुष्ठु सेवितुं शक्यम् । अतितीक्ष्णत्वेन सहसा भूमिभेदात्कर्षकाणां नास्ति

[[1906]]

प्रयास इत्यर्थः । सुमतित्सरु कर्षकैः शोभनमिदामिति मन्यमानः सुमति ( तिः ) त्सरुर्भूमौ निम्‍नोन्‍नतत्वेन विच्छिद्यगमविशेषो यस्य तत्सुमतित्सरु । अनेन कर्षणेन फलाधिक्ये सति गवादिकं यजमानः प्राप्‍नोतीति शेषः । तत्र गौरविरित्युभयं प्रसिद्धम् । प्रफर्व्या प्रथमवयस्का कन्या, पीवरी पुष्टा गौः प्रस्थावत्प्रयाणसमर्थं रथ-वाहनं रथं वोढुं योग्यमश्वादिकम् । यदा हि कृषिः समृद्धा भवति तदानीमेतत्सर्वं यजमानस्य सुलभम्* । अथ द्वितीयामाह—  
शुनं नः फाला इति । नोऽस्माकं शुनं सुखं यथा भवति तथा फाला लाङ्गलमुखानि भूमिं वितुदन्तु विशेषेण कृषन्तु । कीनाशाः कर्षका वाहान्बलीवर्दा-ञ्शुनं यथा भवति तथाऽभियन्तु, अभितः प्रेरयन्तो गच्छन्तु । पर्जन्यो मेघः शुनं यथा भवति तथा मधुना मधुररसेन युक्तैः पयोभिरुदकैर्वृष्टिमतिसृजत्विति शेषः । शुनासीरा वाय्वादित्यौ युवां शुनं तुखंमस्मासु धत्तम् ।  
सीरा युञ्जन्तीति मन्त्रद्वयेन साध्यं लाङ्गलयोगं लाङ्गलं पवीरवमिति मन्त्र-द्वयेन साध्यं कर्षणं च क्रमेण विधत्ते—  
“यजुषा युनिक्ति यजुषा कृषति व्यावृत्त्यै” (सं. का. ५ प्र. २ अ. ५) इति।  
यजुषा मन्त्रेण । लौकिकं तु कर्षणममन्त्रकमिति व्यावृत्तिः ।  
बलीवर्दसंख्यां विधत्ते—  
“षड्‍गवेन कृषति षड्‍वा ऋतव ऋतुभिरेवैनं कृषति” (सं. का. ५ प्र. २ अ. ५) इति।  
कक्ष्यात्रयरूपेणावस्थितेषु त्रिषु युगेषु बध्यमानाः षट्संख्याका गावो बली-वर्दा यस्य लाङ्गलस्य तत्षङ्गवम् । पक्षान्तरं विधत्ते—  
“यद्‍द्वादशगवेन संवत्सरेणैव” [सं. का. ५ प्र. २ अ. ५] इति।  
* एतदनन्तरं क. पुस्तके “ईदृशलाङ्गलेन कर्षणे सति कृषिसमृद्दिद्वारा प्रफर्व्यं प्रथ-मवयस्कां पविरीं पुष्टां गामविं प्रस्थावत्प्रयाणसमर्थं रथवाहनमश्वादिकं यजमानः प्राप्‍नोतीति शेष इति पाठान्तरम्” इति वर्तते।

[[1907]]

कक्ष्यापट्‍कगतेषु वध्यमाना द्वादशसंख्याका गावो यस्य लाङ्गलस्य तद्‍द्वादशगवं, तेन यदि कृषेत्तदानीं द्वादशमासात्मकेन संवत्सरेणैव कर्षणं कृतं भवति ।  
चयनस्थानस्य साकल्येन कर्षमाप्राप्तौ तद्वारयितुं विधत्ते—  
“इयं वा अग्‍नेरतिदाहादबिभेत्सैतद्‍‍द्विगुणमपश्यत्कृष्टं च ततो वा इमां नात्यदहद्यत्कृष्टं चाकृष्टं च भवत्यस्या अनतिदाहाय” (सं. का. ५ प्र. २ अ. ५) इति।  
साकल्येन कृष्टे स्थाने चीयमानोऽग्निर्भूमिपत्यन्तं दहति । तस्मादतिदाहा-दविभेदिति सा भूमिस्तमतिदाहं परिहर्तुपुपायं विचार्य कास्मिंश्चित्प्रदेशे कृष्टं कस्मिं-श्चिदकृष्टमित्येवमेतद्‍‍द्विगुणमुभयविधरथानमुपायत्वेनापश्यत् । लोकेऽपि प्रहारेण च्छिन्नेऽवयवेऽग्निसमीप्येन यावान्संतापो न तावानितरस्मिन्नवयेव दृश्यते । तस्मात्कृ-ष्टाकृष्टभेदेन द्वैगुण्ये सत्यग्निश्चितो भूमिं नात्यन्तं दहति । तस्माद्‍भूमेरनतिदाहाय किंचित्कृष्टं किंचिदकृष्टमित्येवं द्विगुणं कुर्यात् ।  
तदेतद्‍द्वैगुण्यं प्रकारान्तरेण प्रशंसति—  
“द्विगुणं त्वा अग्निमुद्यन्तुमर्हतीत्याहुर्यत्कृष्टं चाकृष्टं च भवत्यग्नेरुद्यत्यै” (सं. का. ५ प्र. २ अ. ५) इति ।  
गार्हपत्यादुत्तरवेदिं प्रत्यग्निप्रणयनकाले सिकताभिरेकं पात्रमापूर्य तस्योपरि पात्रान्तरेऽग्निं प्रक्षिप्य द्विगुणेन पात्रेणाग्नेरुद्यामनं दृष्टं तद्वदत्रापि कृष्टाकृष्टभेदेन द्विगुणं स्थानमग्नेरुद्यमनयोग्यमित्यभिज्ञा आहुः । तस्मादुद्यमनाय द्विगुणं कर्तव्यम् ।  
अथ कर्षणसमाप्तेरूर्ध्वं यदा बलीवर्दानुत्सृजति तदानीमुत्सर्जनाय दिग्वि-शेषं विधत्ते—  
“एतावन्तो वै पशवो द्विपादश्च चतुष्पादश्च तान्यत्प्राच उत्सृजेद्रुद्रायापि दध्याद्यद्दक्षिणा पितृभ्यो नि घुवेद्यत्प्रतीचो रक्षाꣳ सि हन्युरुदीच उत्सृजत्येषा वे देवमनुष्याणाꣳ शान्ता दिक्तामेवैनाननूत्सृजत्यथो स्वल्विमां दिशमुत्सृजत्यसौ वा आदित्यः प्राणः प्राणभेवैनाननूत्सृजति” [सं. का. ५ प्र. २ अ. ५] इति।

[[1908]]

बलीवर्दप्रेरकाः कर्षका द्विपादो बलीवर्दाश्चतुष्पादस्तानुदङ्‍मुखत्वेन निः-सारयेत् । रुद्रः स्वदिक्सामीप्यात्प्राच्यां दिश्यागत्य निर्गच्छतो बलीवर्दान्ग्रहीष्यामी त्यवतिष्ठते । अतस्तत्र निर्गमने रुद्राय दत्ता भवन्ति। दक्षिणस्यां दिशी पितरः स्वत एव तिष्ठन्ति, तत्र निर्गमने तेभ्यो निधुवेन्नितरामर्पयति । प्रतीच्यां वरुणप्रेरितानि रक्षांस्यवतिष्ठन्ते, तानि च पशून्हन्युः । उदीची तुं बाधकरहितत्वाद्देवानां मनुष्याणां च शान्ता । अतस्तामेवानु एनान्बलीवर्दानुत्सृजेत् । अथो खल्वपि च येयमुदीची तामिमां दिशं प्रति यदोत्सृजति तदानीं प्राणरूपमादित्यमनूत्सर्जनं कृतं भवति । आदित्यस्य प्राणरूपत्वं प्राणस्वामित्वादवगन्तव्यम् । अत एवारण्यकाण्डे समाम्‍नायते—“योऽसौ तपन्‍नुदेति । स सर्वेषां भूतानां प्राणानादायतेदेति” इति । आथर्वणिकाश्चाऽऽमनन्ति—“आदित्यो ह वै बाह्यः प्राण उदयत्येव ह्येन चाक्षुषं प्राणमनुगृह्‍णानः” इति। तस्य चाऽऽदित्यस्योत्तरदिग्वर्तित्वं पुरुषविशेषापेक्षया द्रष्ट्व्यम् । मेरोः परितस्तत्तल्लोकेषु तत्तत्प्राणिनो वर्तन्ते । तथा सति मेरुं प्रदक्षि-णीकुर्वन्नादित्योऽस्मदपेक्षया योदीची तस्यामप्या गच्छति । तदानीं कस्मिंश्चिन्मेरुपा-र्श्वेऽवस्थितैरादित्यो विलोक्यते । सोऽयं तेषां प्रत्युदयः । एतत्सर्वमभिप्रेत्य तस्योत्त-रदिगुदयमङ्गीकृत्य सा दिक्प्रशस्यते ।  
कर्षणादूर्ध्वमुत्सर्जनप्रकार उक्तः । अथ् कर्षणकाले कश्चिद्विशेष उच्यते ।  
कल्पः-“पुच्छाच्छिरोऽधि कृषति कामं कामदुघे घुक्ष्वेति प्रदक्षिणमावर्त-यांस्तिस्रस्तिस्रः सीताः संहिताः कृषति मध्ये संभिन्ना भवन्ति दक्षिणात्पक्षा दुत्तरस्मा-द्दक्षिणायै श्रोणेरुत्तरमंसमुत्तरायै दक्षिणम्” इति। पाठस्तु—  
कामं कामेति । काम्यन्त इति कामा भोगास्तान्दोग्धि संपादयतीति कामदुघा लाङ्गलपद्धतिः । हे कामदुघे मित्रादीनां काममपेक्षितं भोगं धुक्ष्व संपादय।  
कर्षणकाले प्रादक्षिण्येनाऽवृत्तिं विधत्ते---  
“दक्षिण पर्यावर्तन्ते स्वमेव वीर्यमनु पर्यावर्तन्ते तस्माद्दक्षिणोऽर्ध आत्मानो

[[1909]]

वीर्यावत्तरोऽथो आदित्यस्यैवाऽऽवृतमनु पर्यावर्तन्ते तस्मात्पराञ्चः पशवो वि तिष्ठन्ते प्रत्यञ्च आ वर्तन्ते” [सं. का. ५ प्र. २ अ. ५] इति।  
दक्षिणा प्रादक्षिण्येन दक्षिणभागमवस्थाप्य बामभागस्य परिभ्रामणं प्रादक्षिण्यं, पुरुषस्य दक्षिणभागे सामर्थ्यसद्भावात्तदेवानुसृत्य पर्यावृत्तिः कृता भवति। यस्माद्दक्षिणभागे वीर्यं श्रुत्यभिप्रेतं तस्माल्लोके सर्वव्यापारे दक्षिणहस्तस्यैव वीर्यातिशय उपलभ्यते। किंचाऽऽदित्यो मेरुं प्रदक्षिणी कुरुते तदप्यत्रानुसृतं भवति। यस्मादत्राऽऽवृत्तिः कृता तस्माल्लोकेऽपि प्रातःकाले पशवः पराञ्‍चोऽरण्ये गत्वा वि-विधं संचरन्ति, पुनः सायंकाले गृहं प्रत्यभिमुखा आवर्तन्ते । कर्षणे प्रकारविशेषं विधत्ते—  
“तिस्रस्तिस्रः सीताः कृषति त्रिवृतमेव यज्ञमुखे वि यातयति” (सं. का. ५ प्र. २ अ. ५) इति।  
लाङ्गलपद्धतिः सीता । पुच्छादारभ्य शिरःपर्यन्तं तिस्रः सीताः कृषेत् । तथा दक्षिणात्पक्षादारभ्योत्तरपक्षपर्यन्तं तिस्रः सीताः कृषेत् । तथा दक्षिणस्याः श्रोणेरारभ्योत्तरांसपर्यन्तं तिस्रः सीताः कृषेत् । तथोत्तरस्याः श्रोणेरारभ्य दक्षिणां-सपर्यन्तं तिस्रः सीताः कृषेत् । एवं द्वादश सीताः संपद्यन्ते । एवमावृत्तया त्रिसंख्यया त्रिवृत्स्तोममेव यज्ञप्रारम्भे प्रसारयति ।  
कल्पः—“घृतेन सीतेति सीतान्तरालान्यभिमृशति” इति । पाठस्तु—  
घृतेन सीतेति । इयं सीता मधुना मधुरेण घृतेन समक्ता सम्यगार्द्रीकृता । अत एव विश्वेर्तेवर्मैरूद्भिः समीचीनेयमित्यङ्गीकृता । सा पुनरूर्जस्वती पयसा पिन्व-माना जलेनाऽऽप्यायिता वर्तसे ( ते ) । सीते जलेनाप्यायिता त्वमस्मान्प्रत्याभ्य-विवृत्स्वाभित आवृत्ता भव । अत्र विनियोगसंग्रहः—  
सं गार्हपत्य उख्याग्निं चतुर्भिर्निव ( र्व ) पेदमुम् ।  
माता शिक्यादुखां मुञ्चेद्यदं [ दा ] शिक्यपरिग्रहः ।।  
नमो नैर्ऋतदेशे तच्छिक्यं त्यक्त्वा यदित्यतः ।  
शिक्यजालेन याः कृष्णा इष्टकाः स्थापयेदभूः ।।

[[1910]]

यस्यास्त्रिभिस्तिस्र एताः कृष्णा उपदधाति हि ।  
निवेऽग्निमुपतिष्ठेत सं व संप्रेष्यतीतरान् ।।  
निष्कृताहाऽवटे सिञ्‍चेत्सीराद्वाभ्यां हलार्पणम् ।  
लाङ्गलाभ्यां कृषेत्काममावर्तेत प्रदक्षिणम् ।।  
घृतेऽन्तराले संस्पर्श इति मन्त्रास्तु विंशतिः ।।  
अत्र मीमांसा।  
तृतीयाध्यायस्य द्वितीयपादे चिन्तितम्—  
ऐन्द्र्या निवेशनेत्यग्निं गार्हपत्यै भजेदिति ।  
प्रकाश्यो मुख्य इन्द्रो वा गौणौ मुख्यस्तु पूर्ववत् ।।  
एकस्य गौणताध्रौब्ये मन्त्रस्यैवानुवादतः ।  
गौणताऽतोऽग्न्युपस्थाने मन्त्रः श्रुत्या नियुज्यते ।।  
अग्निचयने निवेशनः संगमनः इत्यादिका काचिदृगैन्द्री समाम्‍नाता । तस्या उत्तरार्ध इन्द्रो न तस्थाविति विद्यमानत्वात् । तन्मन्त्रविषयं ब्राह्मणं चैत्रमाम्‍नायते—“निवेशनः संगमनो वसूनामित्यैनध्या गार्हपत्यमुपतिष्ठते” इति । एतैन ब्राह्मणेन गार्हपत्ये विनियुज्यमानो मन्त्रोऽर्थं प्रकाशयन्मुख्यमिन्द्रं प्रकाशयति । मुख्यश्चेन्द्रः स्वर्गाधिपतिः सहस्राक्षस्तत्रैवेन्द्रशब्दस्य रूढत्वात् । गौणस्‍त्विन्द्रो गार्हपत्यस्तस्यैश्च-र्यगुणयोगेन यज्ञसाधनत्वेन मुख्येन्द्रसदृशत्वात् । तत्र पूर्वन्यायेन शीघ्रप्रतीत्या मुख्येन्द्र मन्त्रेण प्रकाशिते सति मन्त्रब्राह्मणयोर्विसंवादं वारयितुं गार्हपत्यशब्देन मुख्येन्द्रो गार्हपत्यसमीपदेशो वा लक्षणीय इति प्राप्ते ब्रूमः—इन्द्रगार्हपत्ययोरन्यतरस्य गौणत्वेऽऽवश्यंभाविनि सति ब्राह्मणवाक्यस्य विधायकत्वादप्राप्तार्थत्वेन विधौ लक्षयति । ततो गार्हपत्यप्रकाशने समर्थं मन्त्रमैन्द्र्येति तृतीयाश्रुतिर्बह्‍न्युपस्थाने विनियुङ्क्ते ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  
पञ्चमोऽनुवाकः ।। ५ ।।

[[1911]]

### ०६ 
(अथ चतुर्थकाण्डे द्वितीयप्रपाठके षष्ठोऽनुवाकः )।  
या जा॒ता ओष॑धयो दे॒वेभ्य॑स्रियु॒गं पु॒रा ।  
मन्दा॑मि ब॒भ्‍राणा॑म॒हꣳ श॒तं धामा॑नि स॒प्त  
च॑ । श॒तं वो॑ अम्ब॒ धामा॑नि स॒हस्र॑मु॒त वो॒  
रुहः॑ । अथा॑ शतक्रत्वो यू॒ममि॒मं मे॑ अग॒दं  
कृ॑त । पुष्पा॑वतीः प्र॒सूव॑तीः फ॒लिनी॑रफ॒ला  
उ॒त । अश्वा इव स॒जित्व॑रीर्वी॒रुधः पारयि-  
ष्णवः॑ । ओष॑धी॒रिति॑ मातर॒स्तद्वो॑ देवी॒रुप॑  
ब्रुवे । रपाꣳ॑ सि विघ्‍न॒तीरि॑त रप॑: ( १ )  
चा॒तय॑मानाः । अ॒श्व॒त्थे वो॑ नि॒षद॑नं प॒र्णे  
वो॑ व॒सतिः कृ॒ता । गो॒भाज॒ इत्किलासथ॒  
यत्स॒नव॑थ॒ पुरु॑षम् । यद॒हं वा॒जय॑न्नि॒मा ओ-  
ष॑धी॒र्हस्त॑ आद॒धे । आ॒त्मा यक्ष्म॑स्य नश्य-  
ति पु॒रा जी॑व॒गृभो॑ यथा । यदोष॑धयः सं॒ग-  
च्छ॑न्ते॒ राजा॑नः॒ समि॑ताविव । विप्रः॒ स उ॑-  
च्यते भि॒षग्र॑क्षो॒हाऽमी॑वचात॑नः । निष्कृ॑ति॒-  
र्नाम॑ वो मा॒ताऽथा॑ यू॒यꣳस्थ॒ संकृ॑तीः ।  
स॒राः प॑त॒त्रिणीः॑ [ २] स्थ॒न॒ यदा॒मय॑ति॒  
निष्कृ॑त । अ॒न्या वो॑ अ॒न्याम॑वत्व॒न्याऽन्यस्या॒  
उपा॑वत । ताः सर्वा॒ ओष॑धयः संविदा॒ना  
इ॒दं मे॒ प्राव॑ता॒ वचः । उच्छुष्मा॒ ओष॑धीनां॒  
गावो॑ गो॒ष्ठादि॑वरते । धन॑ꣳ स॒निष्यन्ती॑ना-

[[1912]]

मा॒त्मानं॒ तव॑ पूरुष । अति॒ विश्वाः॑ परि॒ष्ठाः  
स्ते॒न इ॑व व्र॒जम॑क्रमुः । ओषधयः॒ प्राचु॑च्य-  
वु॒र्यक्तिं च॑ त॒नुवा॒ꣳ रपः॑ । याः (३) त॒  
आ॒त॒स्थरा॒त्मानं॒ या आ॑विवि॒शुः परुः॑परुः ।  
तास्ते॒ यक्ष्मं॒ वि बा॑धन्तामु॒ग्रो म॑ध्यम॒शीरि॑-  
व । सा॒कं य॑क्ष्म॒ प्र प॑त श्य॒नेन॑ किकिदी॒-  
विना॑ । सा॒कं वात॑स्य घ्‍राज्या॑ सा॒कं न॑श्य  
नि॒हाक॑या । अ॒श्वा॒वतीꣳ सो॑मव॒तीमू॒र्जय॑-  
न्ती॒मृदो॑जसम् । आ वि॑त्सि॒ सर्वा॒ ओष॑-  
धीर॒स्मा अ॑रि॒ष्टता॑तये । याः फ॒लिनी॒र्या  
अ॑फ॒ला अ॑पु॒ष्पा याश्च॑ पु॒ष्पिणीः॑ । बुह॒स्प-  
ति॑प्रसृता॒स्ता नो॑ मुञ्‍च॒न्त्वꣳह॑सः । याः (४ )  
ओष॑धयः॒ सोम॑राज्ञीः॒ प्रवि॑ष्टाः पृथि॒वीमनु॑ ।  
तासां॒ त्वम॑स्युत्त॒मा प्र णो॑ जी॒वात॑वे सुव ।  
अ॒व॒पत॑न्तीरवदन्दि॒व ओष॑धयः॒ परि । यं  
जी॒वम॒श्नवा॑महै॒ न स रि॑ष्याति॒ पूरु॑षः । या-  
श्चे॒दमु॑पशृण्वन्ति॒ याश्‍च॑ दू॒रं परा॑गताः ।  
इ॒ह सं॒गत्य॒ ताः सर्वा॑ अ॒स्मै सं द॑त्त भेषज-  
म् । मा वो॑ रिषत्खनि॒ता यस्मै॑ चा॒हं खना॑  
मि वः । द्वि॒पच्‍चतुष्पद॒स्माक॒ꣳ सर्व॑म॒स्त्व  
ना॑तुरम् । ओष॑धयः॒ सं व॑दन्ते॒ सोमे॑न सह

[[1913]]

राज्ञा॑ । यस्मै॑ करोति॑ ब्राह्म॒णस्तꣳ रा॑जन्पा-  
रयामसि (५) ।।  
[रपः॑ पत॒त्रिणी॒र्या अꣳह॑सो॒ याः खना॑मि वो॒ऽष्टाद॑श च] ।  
इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयप्रपाठके षष्ठोऽनुवाकः ।। ६ ।।

(अथ चतुर्थकाण्डे द्वितीयप्रपाठके षष्ठोऽनुवाकः)।  
पञ्‍चमेऽनुवाकेऽग्निक्षेत्रकर्षणमुक्तम् । अथ षष्ठ ओषधिवापो विधीयते ।  
कल्पः—“या जाता ओषधय इति चतुर्दशभिरोवधीर्वपति” इति ।  
तत्र प्रथमामाह–  
या जाता इति। युगशब्दः कालवाची । त्रियुगं वर्षाः शरद्वसन्त इति कालत्रयमुद्दिश्य पुरा सृष्ट्यादौ देवेभ्यः सकाशाद्या ओषधय उत्पन्ना बभ्‍रूणां प्राणिभ-रणसमर्थानां परिपपाकेन (ण) पिङ्गलवर्णानां वा तासामोषधीनां शतं धामानि शतसं-ख्याकाञ्जातिभेदान्सप्त च विशेषाकारेण ग्राम्यानारण्यांश्च सप्त धान्यमेदानवेक्ष्य मन्दामि हृष्यामि । अथ द्वितीयामाह—  
शतं वो अम्बेति । हेऽम्ब मातृस्थानीया ओषधयो वो युष्माकं धामानि जातिभेदाः क्षेत्राणि वा शतं सन्ति । उतापि च वो युष्माकं रुहः प्ररोहा अङ्‍कुराश्च सहस्रं सन्ति । सहस्रमित्यासामपरिमितत्वमुपलक्ष्यते । अथैवं बहुभेदोपेतत्वे सति शतसंख्याकाः क्रतवो याभिर्युष्माभिर्निष्पाद्यन्ते तादृश्यः शतक्रत्वे यूयं मे मदीयमिमं यजमानमगदं कृत क्षुत्पिपासादिरोगरहितं कुरूत । अथ तृतीयामाह–  
पुष्पावतीरिति । अत्रौषधयो नानाविधैर्विशेषणैः प्रशस्यन्ते । पुष्पावतीः काश्चिदोषधयः पुष्पमात्रपर्यवसायिन्यो न तु फलन्ति । प्रसूवतीरन्या ओषधयः पुष्पपूर्व-कफलोत्पत्तिस्थायिन्यः । फलिनीरपराः काश्चिदोषधयः पुष्पं विना केवलेन फलेन युक्ताः। उतामि चाफला अन्याः काश्चिदोषधयः फलेन तद्धेतुपुष्पेण च

[[1914]]

विरहिताः। तदेतत्सर्वं लोकसिद्ध्यनुसारेणोदाहरणीयम् । वीरुधः काश्चिदोषधयो लता-रूपाः, पारयिष्णवः फलपाकान्तत्वं परित्यज्य पारं बहुसंवत्सरावसानं प्राप्‍तुं शीलं यासां तास्तथाविधाः। तद्यथा-नागवल्लीप्रभूतय एताः सर्वा ओषधयोऽश्वा इव सजित्वरीः । यथाऽश्वा युद्धे बहवः सह शीध्रं गत्वा जयशीला भवन्ति, एवमोषधयोऽपि बह्व्यः सहोत्पन्नाः फलपर्यन्तलक्षणजयशीला भवन्ति । अथ चतुर्थीमाह–  
ओषधीरितीति । हे मातरो मातृसमाना देवीर्देव्यः। इतिशब्दोऽत्र हेत्वर्थे वर्तते । यस्मादोषधीर्युयमोषधयस्तत्तस्माद्‍वो युष्मानुपब्रुवे प्रार्थये । ओषो दाहः फल-पाको धीयते स्थाप्यते यासु ता ओषधयः । अतो युष्मान्प्रति प्रार्थनमुचितमित्यर्थः । कथं प्रार्थनमिति तदुच्यते-रपांसि विघ्नतीः पापानि विनाशयन्त्यो रपश्चातयमानाः पापफलं दुःखमपि विनाशयन्त्य इत प्राप्‍नुत। अथ पञ्‍चमीमाह–  
अश्वत्थे व इति । हे ओषधिदेवता वो युष्माकमश्वत्थे निषदनं पर्णे पला-शवृक्षे वो युष्माक वसतिः कृता निवासकारणं गृहं कृतम् । देवताधिष्ठतत्वादेव लोके-ऽश्वत्थवृक्षः प्रदक्षिणनस्कारादिभिः पूज्यते । पलाशवृक्षश्चेघ्मादिरूपेण कर्म साधनं संपन्नः । ईदृश्योऽपि यूयं गोभाज इद्भवदीयस्थावररूपेण भूमिभाज एव भूत्वाऽसथ किल स्थिता इत्येतल्लोके प्रसिद्धम् । तत्किमर्थमिति तदुच्यते-यद्यस्मात्कारणात्पूरुषं मनुष्यं सनवथान्नदानेन पोषयथ तस्मादेवं स्थावररूपावस्थानमित्यर्थः । अथ षष्ठीमाह—  
यदहं वाजयन्निति । यद्यदाऽहं वाजयन्नन्नमिच्छन्निमा ओषधीर्हस्त आदधामि तदानीमेव यक्ष्मस्य क्षुधादिरोगस्याऽऽत्मा स्वरूपं पुरा नश्यति भोजनात्प्रगेव नष्टसदृशो भवति । तत्र दृष्टान्तः—यथा लोके जीवगृभो धीवरैर्जीवस्य शशादेर्ग्रहणात्पुरा भीतः शशः कर्णाभ्यां नेत्रे पिधाय भूमिसंश्लिष्टो मृत इव तिष्ठति तद्‍वत्। अथ सप्तमीमाह–  
यदोषधय इति । यद्यदौषधयः सर्वाः संगच्छन्ते फलदानाय क्षेत्रसंगता

[[1915]]

भवन्ति, तत्र दृष्टान्तः—राजानः समिताविव, यथा युद्धे प्रतिपक्षिणः सेनां जेतुं परस्परमनुकूला राजानः संगच्छन्ते तद्वत् । तदानीं संगतास्वोषधीषु विप्रो मेधावी सरवीर्यभावनाभिज्ञो यः पुरुषः स भिषगुच्यते क्षुधादिरोगचिकित्सक इत्यभिधीयते । कथं भिषक्त्वमिति तदुच्यते—रक्षोहा पक्‍वाभिरेताभिः पुसेडाशं राक्षोघ्‍नं कृत्वा रक्षसां हन्ता तदुपद्रवरूपं रोगं विनाशयति । अमीवचातन ओषधिजन्यपथ्यादिभिरमीवान्‍रोगां-श्चातयति विनाशयतीत्यमीवचातनः ।  
अथाष्टमीमाह—  
निष्कृतिर्नामेति । हे ओषधयो वो युष्माकं निष्कृतिर्नाम क्षुधादिविनाशन-मव माता मातृवदुत्पत्तिनिमित्तं क्षुदादिकं निवारयितुमेव हि भवतीनामुत्पत्तिः । अथैवं सति यूयं संकृतीः स्थ सम्यक्स्वकार्ये क्षमा भवत । सराः क्षुदादीनामपवारयित्र्यः पतत्रि-णीः पतत्त्रं पत्रं तस्मात्प्रत्यागमनं तेनाऽऽगमनेनोपेताः स्थन भक्त । यत्क्षुदादिकमामयति रोगवद्वाधते तन्निष्कृत विनाशयत । अथ नवमीमाह—  
अन्या व इति । हे ओषधयो वो युष्माकं मध्येऽन्या काचिदोषधिव्यक्तिर-न्यामितरामोषधिव्यक्तिमवतु रक्षतु । तथा रक्षिता साऽन्याऽप्यन्यस्या रक्षिकाया उपावत समीपमागत्य तामप्यवतु । संभूयकारित्वात्परल्पररक्षकत्वमुचितम् । तथाविधाः सर्वा हे ओषधयः संविदानाः परस्परमैकमत्यं गता इदं मे मदीयं वचो वाक्यं प्रार्थनारूपं प्रावत प्रकर्षेण रक्षत । अथ दशमीमाह—  
उच्छुष्मा इति । ओषधीनां शुष्मास्तदु भोगजन्या बलविशेषा उदीरत उद्‍ग- गच्छन्ति । तत्र दृष्टान्तः-गावो गोष्ठादिव, यथा गांवो निवासस्थानाद्‍गृहादरण्यदेशं प्रत्यु-द्गच्छन्ति तद्‍वत्। कीदृशीनामोषधीनां पूरुष तवाऽऽत्मानं धनं सनिष्यन्तीनां हे यजमान त्वदीयं शरीरं धनमिव दातुमिच्छन्तीनां यथा धनं दास्यन्ति एवमोषधयोऽपि त्वदीयशरी-राकारेण परिणता शरीरं दास्यन्तीत्यर्थः ।  
अथैकादशीमाह—

[[1916]]

अति विश्वा इति । परिष्ठाः शरीरस्योपरि स्थिता उदरमध्ये प्रविष्टा विश्वाः सर्वा ओषधयोऽत्यजीर्णादिदोषमतिलङ्घ्याक्रमुः क्रान्ता देहे व्याप्ता इत्यर्थः । तत्र दृष्टान्तः—स्तेन इव व्रज्‍रं, यथा रात्रौ गुप्तचोरो गोष्ठं प्रविश्य गामपहर्तुं सावधानो गोशालयां[लां] सर्वतो व्याप्नोति तद्‍वत् । तनुवां शरीराणां संबन्धि यक्तिंच रपो स्वरशिरोव्याधिगुल्मातिसारादिरूपं पापफलं यत्किंचिदस्ति तत्सर्वमोषधयः प्राचुच्यवुर्वि-नाशितवत्यः । अथ द्‍वादशीमाह—  
यास्त इति । हे यजमान ते तवाऽऽत्मानं शरीरं या ओषधय आतस्थु-राक्रम्य तिष्ठन्ति, या ओषधयः परुःपरुराविविशू रसरूपेण तत्तत्पर्व प्रविष्टवत्यस्ताः सर्वास्ते तव यक्ष्मं रोगं विबाधन्तां विशेषेण नाशयन्तु । तत्र दृष्टान्तः—मध्यमशीरिव, मध्यमेन स्वकीयपरकीयपक्षपातरहितेन शास्त्रीयमार्गेण शेते वर्तत इति मध्यमशीः तादृशो राजा दुष्टान्त्पत्युग्रो भूत्वा यथा विनाशयति तद्वत् । अथ त्रयोदशीमाह—  
साकं यक्ष्मेति । श्लेष्मावरुद्धकण्ठजन्यध्वनेरनुकरणार्थोऽयं किकिशब्दस्तेन किकिना ध्वनिविशेषेण दीव्यति व्यवहरतीति रोगविशेषः किकिदीविः । स च श्लेष्म-जन्यः श्येनवत्तीव्‍रतरत्वात्पित्तजान्यो रोगः श्येनः । हे यक्ष्म राजयक्ष्मादिरोग त्वं पित्त-जन्येन श्लेष्मजन्येन च रोगेण साकं प्रपत प्रकर्षेज नष्टो भव । तथा यया पीडया निह-तोऽस्मि हा कष्टमिति शब्दं करोमि सा निहाका तया सह नष्टो भव । अथ चतुर्दशीमाह—  
अश्वावतीमिति । काचि॑दोषधिजातिरश्वावती, अश्वा अस्यां सन्तित्यश्वा वती, ओषधिसमृद्धौ सत्यां धनद्‍वारेणाश्वा लभ्यन्त इत्यर्थः । अन्या काचिदो षधिजातिः सोमवती सोमयागोऽस्यामस्तीति सोमवती, धान्यसमृद्धौ सत्यां सोमयागः कर्तुं शक्यत इत्यर्थः । अपरोर्जयन्ती, ऊर्ज बलं प्राणचेष्टां वा करोतीत्यर्थः । अन्या जातिरुदोजाः, उत्कृष्टयोजोऽष्टमधातुरूपं यस्याः सोदोजाः अन्नद्‍वारेण शरीरधातून्पोषयतीत्यर्थः । ताः सर्वा ओषधीरहमावित्सि लब्धवानस्मि । किमर्थम् । अस्मा अरिष्टतातये अरिष्टस्य ता-तिररिष्टतातिः । अस्य यजमानस्य हिंसाराहित्ययेत्यर्थः ।

[[1917]]

तदेवमोषधिवापार्था ऋचश्चतुर्दशाऽऽम्‍नाताः । अथात्रैव विकल्पिताः षडृच आम्‍नायन्ते । तत्र प्रथमामाह—  
या फलिनीरिति । या ओषधयः फलयुक्ता याः फलरहिता याश्च पुष्प रहिता याश्च पुष्पयुक्तास्ताः सर्वा बृहस्पतिप्रसूताः सत्यो नोऽस्मानंहसः पापान्मोचयन्तु । अथ द्वितीयामाह—  
या ओषधय इति । सोमो राजा यासां ताः सोमराऽयस्तादृश्यो या ओष-धयः पृथिवीमनु प्रविष्टास्तासां मध्य इदानीमुप्यमाने हे ओषधे त्वमुत्तमाऽसि । अतो नोऽस्माञ्जीवातवे जीवनौषधाय प्रसुव प्रकर्षेण प्रेरय ।  
अथ तृतीयामाह—  
अवपतन्तीरिति । द्युरोकात्पतन्तो वृष्टिबिन्दव ओषधिरूपेणोत्वद्यन्ते । तथा चाग्‍निहोत्रब्राह्मणे समाम्‍नायते– “यावन्तः स्तोका अवापद्यन्त । तावतीरोषधयो-ऽजायन्त” इति । अत्रापि दिवः परि स्वर्गस्योऽपरितनप्रदेशादवपतन्तीरधस्ताद्‍भूमौ पतन्त्य ओषधयोऽवदन्नेतद्ववचनमुक्तवत्यः । कीदृशं वचनमिति तदुच्यते—यं जीवमश्नवामहै व्याप्‍नुमः स पुरुषो न रिष्याति नैव विनश्यति ।  
अथ चतुर्थीमाह—  
याश्चेदमिति । याश्चौषधिदेवता इदं मदीयं प्रार्थनमुपशृणवन्ति, याश्चा न्या ओषधिदेवता इह कर्मणि संगता भूत्वाऽस्मै यजमानाय भेषजं संदत्त क्षुदादिरोगचिकि-त्सां सम्यक्‍कुरुत । अथ पञ्‍चमीमाह—  
मा वो रिषादमिति । हे ओषधयो वो युष्माकं खनिता चिकित्सायै युष्मदीयं मूलं ग्रहीतुं खननस्य कर्ता मा रिषन्मा विनश्यतु । अहं च यस्मै रुग्णाय चिकित्सार्थं खनामि युष्मन्मूलं ग्रहीतुं खननं करोमि सोऽपि मा विनश्यतु । किं वहुनाऽस्माकं संब-न्धि यद्‍‍‍द्विपच्‍चतुष्पाद्वा प्राणिजातं युष्मदुपजीवति तत्सर्वमनातुरं रोगरहितमस्तु । अथ षष्ठीमाह—  
ओषधय इति । ओषधय ओषधिदेवताः स्वकीयेन स्वामिना सोमेन राज्ञा

[[1918]]

सह संवादं कुर्वन्ति । कथं संवाद इति तदुच्यते-यस्मै रुग्णाय चिकित्सास्मदीयमूलादिना ब्राह्मणः करोति, हे राजंस्तमातुरं वयं पारयामसि व्याधेरुत्तारयामः । एतैर्मन्त्रैः साध्यमो-षधिवापं विधत्ते—  
“ओषधीर्वपति ब्रह्मणाऽन्नमव रुन्धेऽर्केऽर्कश्चीयते” [सं. का. ५ प्र. २ अ. ५] इति।  
ब्रह्मणौषधिवापहेतुभूतमन्त्रसामर्थ्येनान्नं व्याप्‍नोति । किंचैवं सत्यर्केऽर्चनीये स्थानेऽर्कोऽर्चनीयोऽग्निश्चितो भवति । मन्त्रसंख्यां विधत्ते—  
“चतुर्दशभिर्वपति सप्त ग्राम्या ओषधयः सप्ताऽऽरण्या उभयीषामवरुद्ध्या अन्नस्यान्नस्य वपत्यन्नस्यान्नस्यावरुद्ध्यै” [सं. का. ५ प्र. २ अ. ५] इति।  
तिलमाषव्‍रीहियवाः प्रियङ्ग्वणवो गोधूमाश्चेति सप्त ग्राम्या ओषधयः । वेणु श्यामाकनीवारजर्तिला गवीधुका मर्कटका गार्मुताश्चेति सप्ताऽऽरण्या ओषधयः। नाना-विघस्यान्नस्य बीजवापेन नानाविधमन्नमाप्नोति ।  
यदुक्तं सूत्रकारेण “सप्त ग्राम्याः कृष्टे सप्ताऽऽरण्या अकृष्टे” इति । तत्र ग्राम्याणां देशविशेषं विधत्ते—  
“कृष्टे वपति कृष्टे ह्योषधयः प्रतितिष्ठन्ति” [सं. का. ५ प्र. २ अ. ५] इति।  
कृष्टे देशे वपति ग्राम्या इति शेषः । मूलानां सर्वतः प्रसरणे दृढावस्थानां प्रतिष्ठा ।  
एकैकस्यां सीतायां मूलमारभ्याग्रपर्यन्तमनुगतं वपनं विधत्ते—  
“अनुसीतं वपति प्रजात्यै” [सं. का. ५ प्र. २ अ. ५] इति।  
प्रभूतत्वेनोत्पत्तिः प्रजातिः । सर्वास्वपि सीतासु व्रीजावापं विधत्ते—  
“द्वादशसु सीतासु वपति द्वादश मासाः संवत्सरः संवत्सरेणवास्मा अन्नं पचति” [सं. का. ५ प्र. २ अ. ५] इति।  
यदुक्तं सूत्रकारेण—“यामोषधिं नाधिगच्छेत्तस्याः स्थाने यवान्मधुमिश्रान्व-पेदुप्ता मेऽसीति वा मनसा ध्यायेदधिगतायां यः प्रथम इघ्म आगच्छेत्तस्मिन्ने-

[[1919]]

नामुपसंनह्येह्ये वनस्पतीनां फलग्रहयस्तामिध्य उपसंनह्य प्रोक्षेत्” इति, तदिदं वनस्पति-प्रोक्षणं विधत्ते—  
“यदग्निचिदनवरुद्धस्याश्नीयादवरुद्धेन व्यृध्येत ये वनस्पतीनां फलग्रहय स्तानिऽध्येपि प्रोक्षेदनवरुद्धस्यावरुद्धे” [सं. का. ५ प्र. २ अ. ५] इति।  
यदयमग्निचित्पुरुषोऽनवरुद्धस्य सीतास्वनुप्तस्य द्रव्यास्यान्नमश्नीयात्तदानीम-वरुद्धेन सीतासूप्तेन धान्येनापि वियुक्तो भवेत् । अतोऽत्रानुप्तस्याप्युप्तत्वसिद्धये वनस्प-तीनां मध्ये ये पुष्पमन्तरेण फलं गृह्‍णन्त्युदुम्बरादयस्तानप्यादायेध्येन सह संनह्य प्रोक्षणं कुर्यात् । ततः सर्वमपि भक्ष्यजातमस्यात्ररुद्धमेव भवति । अत्र विनियोगसंग्रहः—  
“या जा ग्राम्यास्तथाऽऽरण्याः कृष्टाकृष्टभुवोर्वपेत् ।  
चतुर्दशभिरन्यास्तु षडत्रैव विकल्पिताः ।।  
अत्र मीमांसा।  
दशमाध्यायस्य पञ्चमपादे चिन्तितम्—  
धूनने वपने चाग्‍नौ सप्‍त चोक्ताश्चदुर्दश ।  
किमाद्यारभ्भनियमः किंवाऽऽरम्भो निजेच्छया ।।  
कपालवत्क्रमः प्राप्‍तः केचित्प्रकरणोदिताः ।  
व्यर्थाः स्युस्तेन मन्त्राणामारम्भोऽत्र विकल्पितः ।।  
अग्निचयने मन्त्रा आधूननार्था आवपनार्थाश्च बहवः पठिताः । प्रयोगे तु तदेकदेशसंख्याऽनिहिता “सप्‍तभिराधूनोति, चतुर्दशभिरावपति” इति । तत्र प्रथमा-धिकराणोक्तकपालसामिधेनीन्यायेन प्रथमपठितस्यैव मन्त्रस्योपक्रमः प्राप्नोति। तदयुक्तम्। कुतः । यथोक्तसंख्यातिरिक्तानां प्रकरणपठितानां मन्त्राणां वैयर्थ्यप्रसङ्गात् । तस्मात्प्र-करणेन क्रमं बाधित्वा निजेच्छयैव प्रथममन्यं बोपक्रम्य विहितसंख्या पूरणीया ।।

[[1920]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  
षष्ठोऽनुवाकः ।। ६ ।।

### ०७ 
(अथ चतुर्थकाण्डे द्वितीयप्रपाठके सप्तमोऽनुवाकः)।  
मा नो॑ हिꣳसीज्‍जनि॒ता यः पृ॑थि॒व्या यो  
वा॒ दिव॑ꣳ स॒त्यध॑र्मा ज॒जा॑न । यश्‍चा॒पश्‍च॒-  
न्द्रा बृ॑ह॒तीर्ज॒जान॒ कस्मै॑ दे॒वाय॑ ह॒विषा॑ वि-  
धेम । अ॒भ्याव॑र्तस्व पृथिवि य॒ज्ञेन॒ पय॑सा  
स॒ह । व॒पां ते॑ अ॒ग्निरिषि॒तोऽव॑ सर्पतु । अग्ने॒  
यत्ते॑ शु॒क्रं यच्‍च॒न्द्रं यत्पू॒र्त यद्य॒ज्ञिय॑म् । त-  
द्दे॒वेभ्यो॑ भरामसि । इष॒मूर्ज॑म॒हमि॒ति आ [१]  
द॒द ऋ॒तस्य॒ धाम्‍नो॑ अ॒मृतस्य॒ योनेः॑ । आ  
नो॒ गोषु॑ विश॒त्वेष॑धीषु॒ जहा॑मि से॒दिमनि॑-  
रा॒ममी॑वाम् । अग्ने॒ तव॒ श्रवो॒ वयो॒ महि॑  
भ्राजन्त्य॒र्चयो॑ विभावसो । बृह॑द्भानो॒ शव॑सा॒  
वाज॑मु॒क्थ्यं॑ दधा॑सि दा॒शुषे॑ कवे । इ॒र॒ज्य-  
न्न॑ग्ने प्रथयस्व ज॒न्तुभि॑र॒स्म रायो॑ अमर्त्य ।  
स द॑र्शतसय् वपु॑षो॒ वि रा॑जसि पृ॒णक्षि॑ सा-  
न॒सिꣳ र॒यिम् । ऊर्जो॑ नपा॒ज्‍जात॑वेदः सुश॒-  
स्तिभि॒र्मन्द॑स्व ( २ ) धी॒तिभि॑र्हि॒तः । त्वे  
इ॒षः सं द॑धु॒र्भूरिरेतसश्‍चि॒त्रोत॑यो वा॒मजा॑  
ताः पा॒व॒कव॑र्चाः शु॒क्रव॑र्चा॒ अनू॑नवर्चा॒

[[1921]]

उदि॑यर्षि भा॒नुना॑ । पु॒त्रः पि॒तरा॑ वि॒चर॒न्न  
षा॑वस्यु॒भे पृ॑णक्षि॒ रोद॑सी । ऋ॒तावा॑नं महि॒षं  
वि॒श्‍वच॑र्षणिम॒ग्निꣳ सुम्‍नाय॑ दधिरे पु॒रो ज-  
नाः॑ । श्रुत्क॑र्णꣳ स॒प्रथ॑स्तमं त्वा गि॒रा दैव्यं॒  
मानु॑षा यु॒गा । नि॒ष्क॒र्तार॑मध्व॒रस्य॒ प्रचे॑तसं॒-  
क्षय॑न्त॒ꣳ राध॑से म॒हे । रा॒तिं भृगू॑णामु॒शिजं॑  
क॒विक्र॑तुं पृ॒णक्षि॑ सानसिम् ( ३ ) र॒यिम् ।  
चितः॑ स्थ परि॒चित॑ ऊर्ध्व॒चितः॑ श्रयध्वं॒  
तया॑ दे॒वत॑याऽङ्गिर॒स्वद्ध्‍रुवाः सी॑दत । आ  
प्या॑यस्व॒ समे॑तु ते वि॒श्‍वतः॑ सोम॒ वृष्णि॑यम् ।  
भवा॒ वाज॑स्य संग॒थे । सं त॒ पया॑ꣳ सि॒ समु॑  
यन्तु॒ वाजाः॒ सं वृष्णि॑यान्यभिमाति॒षाहः॑ ।  
आ॒प्याय॑मानो अ॒मृता॑य सोम दि॒वि श्रवा॑ꣳ  
स्युत्त॒मानि॑ धिष्व [ ४ ] ।।  
(आ मन्द॑स्व सान॒सिमेका॒न्नच॑त्वारि॒ꣳशच्च॑) ।  
इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयप्रपाठके सप्तमोऽनुवाकः ।। ७ ।।

(अथ चतुर्थकाण्डे द्वितीयप्रपाठके सप्तमोऽनुवाकः)।  
षष्ठोऽनुवाक ओषधिवापोऽभिहितः । अथ सप्तमे लोष्टक्षेपादिकमभि-धीयते।  
कल्पः “मा नो हिꣳसीज्‍जनिता यः पृथिव्या इति चतुसृभिर्दिग्भ्यो लोष्ठान्त्समस्यति येऽन्तर्विधाद्‍‍वहिर्विधमापन्ना भवन्ति” इति।

[[1922]]

कर्षणे ये लोष्टाः परिमितक्षेत्राद्वहिः पतन्ति तान्पुनरन्तः पातयोदित्यर्थः ।  
तत्र प्रथमामाह—  
मा नो हिꣳसीदिति । यः प्रजापतिः पृथिव्या जनितोत्पादको यो वाप्रजा-पतिः सत्यधर्माऽवितथधारणशक्तिः सन्दिवं जजानोत्पादयामास । पुनरपि यः प्रजा-पतिश्चन्द्रा आह्लादकारिणीर्बृहतीर्बहुला अपो जजानोत्पादयामास, तादृशः प्रजा-पतिर्नोऽस्मान्मा हिंसीत् । तादृशाय कस्मै प्रजापतये हविषा विधेम परिचरेम ।  
अथ द्वितीयामाह—  
अभ्यावर्तस्वेति । हे पृथिवि यज्ञेनानुष्ठातव्येन पयसा च तत्फलभूतेन सहा-भ्यावर्तस्वास्मदाभिमुख्येनाऽऽगच्छ । इषित इच्छावानाग्निस्ते वपां त्वदीयवपासदृशमिमं प्रदेशभवसर्पतु प्राप्‍नोतु । अथ तृतीयामाह—  
अग्ने यत्त इति । हेऽग्ने ते त्वदीयं यदङ्गं शुक्रं दीप्‍तिमत्, यच्‍चान्यदङ्गं चन्द्रमाह्लादकरं, यदप्यन्यदङ्गं पूतं शुद्धं, यदप्यन्यदङ्गं यज्ञियं यज्ञार्हं, तत्सर्वं लोष्टरूपं देवेभ्यो देवानामर्थे भरामसि संपादयामः ।  
अत चतुर्थीमाह—  
इदभूर्जमिति । ऋतस्य यज्ञस्य धाम्‍नः स्थानभूतादमृतस्य योनेः कारणभूता-दितो देशादिषमन्नरूपभूर्जं रसरूपं लोष्टमाददे स्वी करोमि । स लोष्टो नोऽस्मदीयेषु गोष्वाविशत्वागत्य प्रविशतु । तथौषधीष्वाविशतु । सीदन्त्यत्रेति तेदिर्भूमि [स्ता]मनिरा-मन्नरहिताममीदां रोगयुक्तां जहामि परित्यजामि । एतैर्मन्त्रैः साध्यं लोष्टानां क्षेत्रमध्ये स्थापनं विधत्ते—  
“दिग्भ्यो लोष्टान्त्समस्यति दिशामेव वीर्षमरुध्य दिशां वीर्येऽग्‍निं चिनुते” (सं. का. ५ प्र. २ अ. ५) इति।  
कर्षणावतरे ये लोष्टा वेणना विमितादाग्निक्षेत्राद्वहिर्दिक्षु पतितास्ताभ्यो दिग्भ्यस्ताल्लोष्टानानीय क्षेत्रे संयोजयेत् । तथा सति दिशां सामर्थ्यमस्मिन्क्षेत्रेऽवरुध्य वस्मिन्सामर्थ्येऽग्निं चितवान्भवति ।  
चतुर्थमन्त्रे कंचिद्विशेषं विधत्ते—

[[1923]]

“यं द्विष्याद्यत्र स स्यात्तम्यै दिशो लोष्टमा हरेदिषमूर्जमहमित आ दद इतीषमेवोर्जं तस्यै दिशोऽव रुन्धे क्षोघुको भवति यस्तस्यां दिशि भवति” (सं. का. ५ प्र. २ अ. ५) इति।  
अयमग्निचिद्यं पुरुषं द्विष्यात्स पुरुषो यस्यां दिश्यवतिष्ठेत तस्या दिशो-लोष्टमिषमूर्जमिति मन्त्रेणाऽऽहरेत् । तया सति तदीयमन्न रसं च स्वी करोति । स्वीकृते सति तस्यां दिशि यो द्वेष्यो भवति वर्तते स द्वेष्यः क्षोधुकः क्षुधां प्राप्‍तोऽन्नरहितो भवति।  
यदुक्तं सूत्रकारेण “उत्तरवेदिमुपवपति यावानग्निर्व्याधारणान्तं कृत्वा।” इति, तदेतद्बिधत्ते—  
“उत्तरवेदिमुप वपत्युत्तरवेद्याꣳ ह्यग्निश्चीयतेऽथो पशवो वा उत्तरवेदिः पशूनेवाव रून्धेऽथो यज्ञपुरुषोऽनन्तरित्यै” (सं. का. ५ प्र. २ अ. ५) इति।  
प्राकृतेन प्रकारेणोत्तरवेदिं कुर्यात् । तस्यामुत्तरवेद्यां पश्चादग्निश्चीयते । अपि चोत्तरवेद्याः समीपगतेषु युपेषु पशुबन्धात्वशव एवोत्तरवेदिः । पशूनां प्राप्‍तये भवति । अपि च प्रकृतावुत्तरवेदिरूपं यज्ञस्य परुः पर्व तस्यान्तरायो मा भूदित्युत्तरवेदिः कर्तव्या।  
कल्पः—“अग्ने तव श्रवो वय इति षड्‍‍भि सिकता न्युप्य” इति।  
तत्र प्रथमामाह—  
अग्ने तवेति। वीयते प्राणिभिरश्यत इति वयोऽन्नम् । हेऽग्‍ने तव श्रवस्त्व-तीयत्वेन श्रूयमाणं वयोऽन्नं महि महदस्ति । विभा दीप्‍तिरेव वसु धनं यस्यासौ विभाव-सुः। हे विभावसोऽर्चयस्तव दीप्‍तयो भ्राजन्ति दीप्यन्ते । बृहन्तो भानवो यस्यासौ बृह-द्भानुः । कविर्विद्वान्यजमानाभिप्रायाभिज्ञः । तादृश हेऽग्ने दाशुषे हविर्दत्तवते यजमा-नायोक्थ्यं शस्राद्युपेतयज्ञयोग्यं वाजमन्नं शवसा त्वदीयेन बलेन दधासि । अथ द्वितीया-माह– इरज्यमिति।  
हेऽमर्त्य मरणरहिताग्ने जन्तुभिः पुरोडाशादिहविःप्रदैः प्राणिभिरिरज्यन्दी-

[[1924]]

ष्यमानः सन्नस्मे अस्मासु रायो धनानि प्रथयस्व विस्तारय । स दर्शतस्य वपुषो दर्शनीयस्य चित्यग्निरूपस्य शरीरस्य मध्ये विराजासे विशेषेण द्रीप्यसे । ज्ञानसिं बहुविधदानर्हं रयिं धनं पृणक्षि अस्मदर्थं पूरय । अथ तृतीयामाह—  
उर्जो नपादिति । ऊर्जोऽन्‍नस्य नपादविनाशयिता, तादृश भो जातवेदो धीतिभिर्हितो दीप्तिभिर्युक्तः सन्सुशस्तिभर्मन्दस्व शोभनस्तुतिभिर्हर्ष्यस्व । भूरिरेतसः प्रभूतसारा इषोऽन्‍नरूपा आहुतीस्त्वे त्वयि संदधुर्यजमाना संपादितवन्तः । कीदृश यजमानाः, चित्रोतयो विचित्रास्त्वया कृता ऊतयो रक्षा येषां ते चित्रोतयो वामजाता * वननीये संभजनीये देशे कुले चोत्पन्नाः । अथ चतुर्थीमाह—  
पावकवर्चा इति । पावकवर्चाः शोधकदीप्‍तिः शुक्रवर्चा निर्मलदीप्‍तिः । अन्‍‍‍‍‍‍नवर्चाः संपूर्णदीप्‍तिः । ईदृशस्त्वं भानुना भासोदियर्षि उत्कर्षं गच्छसि । उभे रोदसी द्यावापृथिव्यौ विचरन्‍नुपावसि समीपमागत्य रक्षति, पृणक्षि च तयोः संपूर्तिमपि करोषि। परिचरणे दृष्ठान्तः – पुत्रः पितरा यथा लोके शास्त्रीयमार्गेणानुशिष्टः पुत्रः पितरौ परिचर-ति तद्वत् । अथ् पञ्‍चमीमाह—  
ऋतावानमिति । मानुषा जना मुष्यजातियुक्ता जन्तव ऋत्विग्यजमानाः पुरः पूर्वस्मिन्काले युगा गिरा योग्यया स्तुतिरूपया वाचा सुम्‍राय सुखार्थमग्निमत्र दधिरे स्था-पितवन्तः । कीदृशमग्निम । ऋतावानं सत्यवन्तं, महिषं महान्तं, विश्व(श्वे)चर्पणयो मनुष्याः परिचारकत्वेन यस्य सन्ति सोऽयं विश्वचर्षणिः (तं), श्रुत्कर्णं शृण्वत्कर्णं, यद्‍‍विज्ञाप्यते तत्सद्य एव कर्णेन श्रुत्वा संपादयतीत्यर्थः । सप्रथस्तममतिशयेन प्रथासहितं कीर्तिमन्तम् । तादृशं त्वामग्निं दैव्यं देवेभ्यो हितं दधिर इत्यन्वयः अथ षष्ठीमाह—  
निष्कर्तारमिति । हेऽग्ने त्वं यजमानं रयिं पृणक्षि संपृक्तं कृणोषि प्रापय-सीत्यर्थः । कीदृशं यजमानम् । अघ्वरस्य निष्कर्तारं यज्ञस्य निष्पादकम् । प्रचेतसं प्रकृष्टचित्तयुक्तं श्रद्धालुमित्यर्थः महे राधसे गहते हविर्लक्षणायान्नाय क्षयन्तं हविर्दातुमिह निवसन्तमित्यर्थः । रातिं दातारं, भृमूणां महर्षीणां तपस्विनां मध्य उशिजं कमनीमत्यन्तं तपोयुक्तमित्यर्थः । कविक्रतुं कवीनां विदुषामिव  
*ख पुस्कते ‘वमनीये’ इति पाठो भवितुं युक्त इति टिप्पणी।

[[1925]]

ऋतुः कर्मानुष्ठानं यस्यासौ कविक्रतुस्तं, सर्वमपि कर्तव्यं सम्यग्ज्ञात्वानुतिष्ठती(न्तमि)- त्यर्थः। सानसिशब्दो यजमानविशेषणं धनविशेषणं वा । यजमानपक्षे दानशीलमित्यर्थः। धनपक्षे संभजनीयमित्यर्थः । एतान्मन्त्रान्विनियुङ्‍क्ते—  
“अग्ने तव श्रवो वय इति सिकता नि वपत्येतद्‍वा अग्नेर्वैश्वानरस्य सूक्तꣳ-सूक्तेनैव वैश्वानरमव रुन्धे” (सं. का. ५ प्र. २ अ. ६) इति।  
एतत्षडृचात्मकं वैश्वानरस्य सर्वमनुष्यप्रियस्याग्‍नेः संबन्धि सूक्तम् । अत एतेन सिकतानिवापे सति वैश्वानररूपमग्निं प्राप्नोति । सूक्तगतमन्त्रसंख्यां विधत्ते—  
“षड्‍‍भिर्नि वपति पड्‍वा ऋतवः संवत्सरः संवत्सरोऽग्निर्वैश्वानरः साक्षादेव वैश्वानरमव रुन्धे” [सं. का. ५ प्र. २ अ. ६] इति।  
संवत्सरमुख्यं भूत्वेत्यादौ संवत्सरधारणसंबन्धादग्‍नेः संवत्सररूपत्वम् । ऋतुसंवत्सराव्यबधानेन वैश्वानरं साक्षादेव सर्वथैव प्राप्नोति।  
सूक्तगतास्वृक्षु परस्परविलक्षणं यच्छन्दस्तत्प्रशंसति—  
“समुद्रं वै नामैतच्छन्दः समुद्रमनुषप्रजाः प्र जायन्ते यदेतेन सिकता मि वपति प्रजानां प्रजननाय” [सं. का. ५ प्र. २ अ. ६] इति।  
यथा समुद्रो बहुल एवमत्रत्यच्छन्दोऽपि बहुविधत्वात्समुद्रमित्युच्यते । तथा हि-प्रथमा विस्तारपङ्‍‍क्तिर्मध्यमयोः पादयोरेकादशाक्षरत्वात् । द्वितीया पदपङ्‍‍क्तिरयु-क्पादयोर्द्वादशाक्षरत्वात् । यथा द्वितीया तथा तृतीया । यथा प्रथमा तथा चतुर्थी । उप-रिष्टाज्ज्योतिः पञ्चमी । चतुर्थपादस्याष्टाक्षरत्वात् । तथा षष्ठी । *  
* अत्र ख. पुस्तके ‘एष च संदर्भो न पिङ्गलसूत्रतद्वृत्त्योः संवादी । तत्र हि तृतीयाध्याये ‘विस्तारपङ्‍‍‍क्तिरन्तः। ४२’ । ‘पदपङ्‍‍‍क्तिः पञ्च । ४६’ उपरिष्टाज्ज्योतिरन्तेन । ५३’ । इति सूवत्रयेण, ‘यदासिजागतौ[ १२ अ. ] पादौमध्ये भवतः, आद्यन्तयो श्च गायत्रौ (८ अ.) तदा विस्तारपङ्‍‍क्तिर्नाम । पञ्चका इत्यनुवर्तते, यदा पञ्‍चाक्षरा पञ्‍च पादा भवन्ति, तदा पदपङ्‍‍क्तिर्नाम च्छन्दः । यदा चत्वारो गायत्रा पादा भवन्ति, अन्ते च त्रैष्टुभः (११ अ) तदोपरिष्टाज्ज्योतिर्नाम त्रिष्टुब्भवति । तथा जगतीत्यनुवर्तनीयं, तेन, अन्तेन जागते-न शेषैश्च गायत्रैश्चतुर्भिरुपरिष्टाज्ज्योतिर्नाम जगती भवति । इति तदवृत्त्या चान्यथैव लक्षणानि प्रदर्शितानि । एवं द्वितीयातृतीयोः प्रथमाचतुर्थ्योः पञ्‍चमीतष्ठ्योश्च परस्परं विलक्षणाक्षरसंख्याकतया तुल्यतामिधानमपि न सम्यगिव प्रतिभातीत्यवधेयम्’ । इति टिप्पणिका।

[[1926]]

एषं बहुविधत्वाच्छन्दसः समुद्रत्वम् । लोके हि समुद्रमनुसृत्य प्रजा उत्पद्यन्ते । समुद्रो बहुलस्तथा प्रजा अपि बहुविधाः । तथा सति समुद्रसदृशेन च्छन्दसा सिकतानिवापः प्रजानामुत्पत्त्यै संपद्यते ।  
कल्पः—“चितः स्थ परिचित इत्परिमिताभिः शर्कराभिराहवनीयचितेशयतनं परिश्रयति” इति । पाठस्तु—  
चितः स्थेति । चीयन्ते भूमौ प्रक्षिप्यन्त इति चित शर्कराः । हे शर्करा यूयं चितः स्थ भूमौ प्रक्षिप्ताः स्थ, परिचितः परितः प्रक्षिप्ताः स्थ, ऊर्ध्वचित उपरि प्रक्षिप्‍ताः स्थ। तादृश्यो यूयं श्रयध्वमिमां चितिं सेवध्वम् । युष्माकं मध्ये यस्याः शर्कराया या देवता तया सार्धं यूयै घ्‍रुवाः स्थिराः सत्यः सीदतेह तिष्ठत । तत्र दृष्टान्तः—अङ्गिरस्यत, यथाऽङ्गिरसां चयने घ्‍रुवाः सीदन्ति तद्वत् । अनेन मन्त्रेण साध्यं शर्करास्थापनं विधत्ते—  
“इन्द्रो वृत्राय वज्‍रं प्राहरत्स त्रेधा व्यभवत्स्फ्यस्तृतीयꣳ रथस्तृतीयं यूपस्तृ-तीयं येऽन्त शरा अशीर्यन्त ताः शर्करा अभवन्तच्छर्कराणाꣳ शर्करत्वं वज्‍रो वै शर्कराः पशुसग्निर्यच्छर्करामिरग्‍निं परिमिनोति वज्‍रेणैवास्मै पशून्परि गृह्‍णाति तस्माद्वज्‍रेण पशवः परिगृहीतास्तस्मात्स्थेयानस्थेयसो नोप हरते” (सं. का. ५ प्र. २ अ. ६) इति।  
इन्द्रेण प्रहितो वज्‍रोऽत्यन्तकठिनं वृत्रशरीरं प्राप्य त्रिधा भग्‍नोऽभवत् । तेषु त्रिषु भागेषु स्फ्य एको भागो रथोऽपरो भागो यूपोऽन्यः । तदा वज्‍रस्यान्तः शीर्णा अवयवा भूमौ पतिताः । ता भूमिगताः शर्करा अत्यन्तं दृढाः क्षुद्रपाषाणा अभवन्। शरैः क्रियन्ते निष्पाद्यन्त इति व्युत्पत्त्या शर्करा इति नाम संपन्नम् । अतो वज्‍र एव शर्कराः अग्निस्तु पशुसाधनत्वात्पशुस्वरूपः । अतोऽग्‍निप्रदेशे शर्कराभिः परिश्रयेत् । तथा सति वज्‍रेणैव साधनेन यजमानार्थं पशून्परिगृह्‍णाति । यस्मादेवं तस्माल्लोकेऽपि वज्‍रसमानेन करेण पाशाद्विना वा पशवः परिगृहीता भवन्ति । यस्मादत्राग्‍नेर्दार्ढ्याय शर्करापेक्षा न तु शर्कराजामग्न्यपेक्षा तस्माल्लोकेऽपि स्थेयान्स्थिरतरोऽतिप्रबलः पुरुषः कच्चिदपि, अस्थेस्सोऽत्यन्तमस्थिरान्दुर्बलान्पुरुषान्नेपहरते नैवोपाश्रयति ।

[[1927]]

शर्करासु काम्यां संख्यां विधत्ते—  
“त्रिसप्ताभिः पशुकामस्य परि मिनुयात्सप्‍त वै शीर्षण्याः प्राणाः प्राणाः पशवः प्राणैरेवास्मै पशूनव रुन्धे” (सं. का. ५ प्र. २ अ. ६) इति।  
त्रीणि सप्‍तकाने यासां शर्कराणां तास्त्रिसप्‍ताः, नाभिरेकर्विशतिसंख्याका भिरित्यर्थः । परिमिनुयात्परिमित्य स्थापयेत् । सप्‍तसंख्ययां परिच्छिन्नाः शिरो वस्थिता-श्छि(तच्छि)द्रगताः प्राणा स्मर्यन्ते। तैश्च प्राणैस्तद्यु(र्यु)क्ताः प्राणाः पशवः। तथा सति सप्‍तसंख्यया प्राणैरेव युक्तान्पशून्प्रप्‍नोति ।  
अथान्यां काम्यां संख्यां विधत्ते—  
त्रिणवाभिर्भ्रातृव्यवतस्रिवृतमेव वज्‍रꣳ संभृत्य भ्रातृव्याय प्र हरति स्तृत्यै” (सं. का. ५ प्र. २ अ. ६) इति।  
त्रीणि नवकानि यासां तास्रिणवाः सप्‍तविंशतिसंख्याका इत्यर्थः । त्रिणव-संख्योपेतस्त्रिवृत्स्तोमः स्मर्यते । तमेव त्रिवृत्स्तोमं वज्‍रत्वेन संपाद्य भ्रातृव्यव हिंसायै प्रहरति । पक्षान्तंर विधत्ते  
“अपरिमिताभिः परि मिनुयादपरिमितस्यावरुद्‍ध्यै” (सं. का. ५ प्र. २ अ. ६) इति।  
अथान्वयव्यतिरेकाभ्यां परिश्रयणं दृढी करोति—  
“यं कामयेतापशुः स्यादित्यपरिमित्य तस्य शर्कराः सिकता व्यूहेदपरिगृहीत एवास्य विषूचीनꣳ रेतः परा सिञ्चत्यपशुरेव भवति यं कामयेत पशुमांन्त्स्यादिति परिमि-त्य तस्य शर्कराः सिकता व्यूहेत्परिगृहीत एवास्मै समीचीनꣳ । रेतः सिञ्चति पशुमानेव भवति” (सं. का. ५ प्र. २ अ. ६) इति।  
पूर्वन्युप्‍तायाः सिकताया व्यूहनं विधास्याति । यजमानस्य पशुराहित्यं कान-यमानोऽध्वर्युः परितः शर्करास्थापनमकृत्वैव सिकताप्रसन्‍रणं कुर्यात् । तथा सति परिश्रयणाभावादपरिगृहीत एव स्थाने यजमानस्य रेतो विविधं यथा गच्छति तथा विना-शयति । ततोऽयमपशुरेव भवति । सोऽयं व्यतिरेकः । एतस्माद्विपरीतोऽन्वयः । तस्मात्पशुलाभाय शर्करापरिश्रयणपूर्वकमेव सिकताव्यूहनं कर्तव्यमिति तात्पर्यार्थः।

[[1928]]

कल्पः—“आ प्यायस्व समेतु त इति सिकता व्यूहत्युत्तरया त्रिष्टुभा राज-न्यस्य” इति । तत्र प्रथममन्त्रमाह—  
आ प्यायस्वेति । हे सोम त्वमाप्यायस्व सर्वतो वर्धयस्य । वे तव वृष्णियं रेतो विश्वतः सर्वस्माद्‍वृष्णियादाहारात्समेतु संप्राप्‍नोतु । वाजस्यान्नस्य संगथे संगमने त्वं निमित्तं भव । अथोत्तरां त्रिष्टुभमाह—  
सं ते पयाꣳ सीति । हे सोम ते तव पयांसि पातव्यानि क्षीरादीनि समु[सं]- यन्तु संप्राप्‍नुवन्तु । तथा वाजा अन्नान्यपि संयन्तु । वृष्णियानि रेतांस्यापि संयन्तु । कीदृशस्य तव। अभिमातिषाहः अभिमातिं पाम्मोनं सहते तिरस्करो तीत्यभिमातिषाट् तस्य । क्षीरादिसंपत्तौ सत्यां त्वमाप्यायमानो वर्धयमानोऽमृताय यजमानस्यामृतत्वाय देवताभावाय दिवि द्युलोके श्रवांसि श्रोतुं प्रियाण्युत्तमानि विचित्राण्यन्नानि धिष्व धारय संपादयेत्यर्थः ।  
तदेतदृग्द्वयं सामान्याकारेण विनियुङ्के—  
“सौम्या व्यूहति सोमो वै रेतोधा रेत एव तद्दधाति” [सं. का. ५ प्र. २ अ. ६] इति।  
सोमो देवता यस्यामृचि प्रतीयते सेयमृक्सौमी । विश्वतः सोमेत्याद्यायामृ-च्यसौ प्रतीयते । अमृताय सोमेत्युत्तरस्यामृचि प्रतीयते । तया सौम्मा पूर्वं न्युप्‍ताः सिकता विविधं प्रसारयेत् । तथा सति सोमस्य रेतोधारकत्वात्तन्मत्रनिष्पाद्यव्यूहनेन यजमानो रेतो धारयति ।  
मन्त्रद्वयस्य पुरुषभेदेन व्यवस्थां विधत्ते—  
“गायत्रिया ब्राह्मणस्य गायत्रो हि ब्राह्मणस्रिष्टुभा राजन्यस्य त्रैष्टुभो हि राजन्यः” (सं. का. ५ प्र. २ अ. ६) इति।  
आ प्यायस्वेति गायत्री । सं त इति त्रिष्टप् । अत्र विनियोगसंग्रहः—  
माचतुर्भिः क्षिपेल्लोष्ट नग्नेषट्‍केन वालुकाः ।  
चित आहवनीयस्य परिक्षिदिति शर्कराः ।।  
आ प्या विप्रस्य सिकता व्यूहेत्सं ते पयांस्यथ ।  
क्षत्त्रियस्य भवेद्व्यूह इति मन्त्रास्त्रयोदश ।।

[[1929]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  
सप्तमोऽनुवाकः ।। ७ ।।

### ०८ 
(अथ चतुर्थाष्टके द्वितीयप्रपाठकेऽष्टमोऽनुवाकः)।  

अ॒भ्य॑स्था॒द्विश्वाः॒ पृता॑ना॒ अरा॑ती॒स्तदग्नि॒-  
रा॑ह॒ तदु॒ सोम॑ आह । बृ॒हस्पतिः॑ सवि॒ता  
तन्म॑ आह पू॒षा मा॑ऽधात्सुकृ॒तस्य॑ लो॒के ।  
यदक्र॑न्द प्रथ॒मं जायमान उ॒द्यन्त्समु॒द्रादु॒त  
वा॒ पुरी॑षात् । श्ये॒नस्य॑ प॒क्षा ह॑रि॒णस्य॑ बा॒हू  
उप॑स्तुतं॒ जनि॑म॒ तत्ते॑ अर्वन् । अ॒पां पृ॒ष्ठ-  
म॑सि॒ योनि॑र॒ग्नेः स॑मुद्रम॒भितः॒ पिन्व॑मानम् ।  
वर्ध॑मानं म॒हः [ १ ] आ च॒ पुष्क॑रं दि॒वो  
मात्र॑या वरि॒णा प्र॑थस्व । ब्रह्म॑ जज्ञा॒नं प्र॑थ॒मं  
पुरस्ता॒द्वि सी॑म॒तः सु॒रुचो॑ वे॒न आ॑वः । स  
बु॒घ्‍निया॑ उप॒मा अ॑स्य वि॒ष्ठाः स॒तश्‍च यो-  
नि॒मस॑तश्‍च॒ विवः॑ । हि॒स्ण्य॒ग॒र्भः सम॑वर्त॒-  
ताग्रे॑ भू॒तस्य॑ जा॒तः पति॒रेक॑ आसीत् । स  
दा॑धार पृथि॒वीं द्यामु॒तेमां कस्मै॑ दे॒वाय॑ ह॒-  
विषा॑ विधेम । द्रप्सश्‍च॑स्कन्द पृथि॒वीमनु॑  
[ २ ] द्यामि॒मं च॒ योनि॒मनु॒ यश्‍च॒ पूर्वः॑ ।  
तृ॒तीयं॒ योनि॒मनु॑ सं॒चरन्तं द्र॒प्सं जुहो॒म्यनु॑

[[1930]]

स॒प्‍त होत्राः॑ । नमो॑ अस्तु स॒र्पेभ्यो॒ ये के च॑  
पृथि॒वीमनु॑ । ये अ॒न्तरि॑क्षे॒ ये दि॒वि तेभ्यः॑  
स॒र्पेभ्यो॒ नमः॑ । ये॑ऽदो रो॑च॒ने दि॒वो ये वा॒  
सूर्य॑स्य र॒श्मिषु॑ । येषा॑म॒प्सु सदः॑ कृ॒तं तेभ्यः॑  
स॒र्पेभ्यो॒ नमः॑ । या इष॑वो यातु॒धाना॑नां॒ ये  
वा॒ वन॒स्पती॒ꣳरनु॑ । ये वा॑ऽव॒टेषु॒ शेर॑ते तेभ्यः॑  
सर्पेभ्यो नमः॑ ( ३ ) ।।  
(म॒होऽनु॑ यातु॒धाना॑ना॒मेका॑दश च)।  
अथ कृष्णयजुर्वेदीयतैत्तिरीयसंहितायां चतुर्थाष्टऽके  
द्वितीयप्रपाठकेऽष्टमोऽनुवाकः ।। ८ ।।

(अथ चतुर्थकाण्डे द्वितीयप्रपाठकेऽष्टमोऽनुवाकः)।  
सप्तमे लोष्टसमसनादिकमुक्तम् । अथाष्टमे रुक्माद्युपधानं वक्तव्यम् । तत्राऽऽदौ तावदश्वाक्रमणमुच्यते ।  
कल्पः—“प्राञ्‍चमश्वमभ्यस्थाद्विश्वा इति दक्षिणेन पदा दर्भस्तम्बमाक्रमय्य” इति। पाठस्तु—  
अभ्यस्थाद्विश्वा इति । अयमश्वो विश्वाः सर्वाः पृतना: प्रतिपक्षसेना अरा-तीर्दातव्यस्यादातृरूपा । अभ्यस्थात्पादेनाभिऋम्य तिष्ठतु । तदभिऋमणमग्निराहा नुमो-दताम् । सोमोऽपि तदाह तदनुमोदताम् । बृहस्पतिर्मे मदर्थे तदाह तदनुमन्यताम् । तथा सविताऽपि तदनुमन्यताम् । पूषा सुकृतस्य लोके फलभूते स्वर्गे माऽधान्मां स्थापयतु ।  
कल्पः—“प्रदक्षिणमावर्तयित्वा(र्त्य) यदक्रन्द इति पुनरेवाऽऽक्रमयति” इति। पाठस्तु—

[[1931]]

यदक्रन्दः प्रथममिति । हेऽर्वन्यद्यस्मात्कारणाज्‍जायमान उत्पद्यमान एव प्रथममादावक्रन्दः क्रन्दितवानसि अहो अग्न्यादीनामहं साधनमिति महान्तं शब्दम-करोस्तत्तस्मात्कारणाज्‍जनिमोपस्तुतं ते तव जन्म समीचनिमिति सर्वैरपि स्तुतमासीत्। जायमानत्वमेव विशदी क्रियते । समुद्रादुद्यन्समुद्रोपलक्षितादुदकात्त्वमुत्पद्यमानः, “अप्सु योनिर्वा अश्वः” इति श्रुतेः । उत वा पुरीषात्पुरुषात्पुंस्त्वशक्तिसंपन्नान्महतोऽ-श्वादुत्पाद्यमानः । जन्मन उपस्तुतत्वे दृष्टान्तोऽयमुच्यते श्येनस्य पक्षा हरिणस्य बाहू । उपस्तुतशब्दोऽत्राध्याहर्तव्यः । यथा श्येनाख्यस्य पक्षिणः पक्षौ शीघ्‍रोत्पतनहेतुत्वात्स-र्वैरुपस्तुतौ, यथा वा हरिणस्य मृगस्य बाहू पादौ शीघ्‍रगमनहेतुत्वादुपस्तुतौ तद्वदि-त्यर्थः।  
उक्तमन्त्रसाध्यमश्वाकमणं विधत्ते—  
“शंयुं बार्हस्पत्यं मेधो नोपानमत्सोऽग्निं प्राविशत्सोऽग्नेः कृष्णो रूपं कृत्वोदायत सोऽश्वं प्राविशत्सोऽश्वस्यावान्तरशफोऽभवद्यदश्वमाक्रमयति य एव मेधोऽश्वं प्राविशत्तमेवाव रुन्धे” (सं. का. ५ प्र. २ अ. ६) इति।  
पुरा कदाचिच्छंयुनामानं बृहस्पतिपुत्रं केनापि निमित्तेन मेधो यज्ञपुरुषो न प्राप्‍तवान् । स पुनः शंयुनाऽन्विष्यमाणोऽन्तर्धानादग्‍निं प्राविशत् । तत्राप्यन्वेषणाय शंयावागते सति स यज्ञः कृष्णमृगो भूत्वा तदीयं रूपं साकल्येन कृत्वाऽग्नेः सकाशा-दुदायतोदगच्छत् । उद्गत्य च सोऽश्वं प्राविशत् । प्रविश्य चाश्वसंबन्धिनः प्रौढशफस्य मध्ये योऽयमवान्तरशफस्तद्रूपोऽभवत् । अतोऽश्वमाक्रमयेत् । तथा सति यो यज्ञोऽश्वं प्राविशत्तमेव प्राप्नोति ।  
प्रकारान्तरेणाऽऽक्रमणं प्रशंसति—  
“प्रजापतिनाऽग्निश्चेतव्य इत्याहुः प्राजापत्योऽश्वो यदश्वमाक्रमयति प्रजाप-तिनैवाग्निं चिनुते” [सं. का. ५ प्र. २ अ. ६] इति।  
अयमग्निः प्रजापतिना चेतुं योग्य इत्यभिज्ञा आहुः । अश्वस्य प्राजापत्यत्वा-त्तदाक्रमणे सति प्रजापतिनैव चितो भवति ।  
कल्पः—“अपां पृष्ठमसीत्यश्वस्य पदे पुष्करपर्णमुत्तानमुपधाय” इति।

[[1932]]

पाठस्तु—  
अपां पृष्ठमसीति । हे पुष्करपर्ण त्वमपां पृष्ठमसि पृष्ठवदुपरिभागवर्त्यसि । तथाऽग्‍नेर्योनिरसि । “त्वामग्‍ने पुष्करादध्यथर्वा निरमन्थत” इति मन्त्रवर्णात्। तथा समुद्रमभितः पिन्वमानं समुद्रसमानस्य तटाकजलस्य प्रीतिकरं, वर्धमानमप्सूत्पद्य दिने दिने वृद्धियुक्तं, महो निर्लेपत्वाद्युक्त्या पूजनीयं, पुष्करमग्‍निनिष्पाद नद्वारा पुष्टिकरम्। तादृशं त्वं मात्रया परिमाणेन दिवो वरिणाऽऽकाशादप्याधिक्योनाऽऽसमन्तात्प्रथस्व विस्तृतं भव ।  
अनेन मन्त्रेण साध्यं पद्मपत्रोपधानं विधत्ते—  
“पुष्करपर्णमुप दधाति योनिर्वा अग्नेः पुष्करपर्णꣳ सयोनिमेवाग्‍निं चिनुते” [सं. का. ५ प्र. २ अ. ६] इति। तत्र मन्त्रं विनियुङ्‍क्ते—  
“अपां पृष्ठमसीत्युप दधात्यपां वा एतत्पृष्ठं यत्पुष्करपर्णꣳ रूपेणैबैनदुप-दधाति” [सं. का. ५ प्र. २ अ. ६] इति।  
रूपेणैव विद्यमानार्थवाचित्वादनुरूपेणैव मन्त्रेणैतत्पुष्करपर्णमुपहितवान्भ-वति ।  
कल्पः—ब्रह्म जज्ञानमिति पुष्करपर्ण उपरिष्टान्निर्बाधं रुक्ममुपधाय” इति।  
पाठस्तु—  
ब्रह्म जज्ञानमिति । प्रथमं जज्ञानमादावुत्पन्नमिदं रुक्मस्वरूपं ब्रह्म परिवृढ-मत्यन्तं महदित्यर्थः । तस्य रुक्मस्य दृष्टान्तत्वेन सूर्यः प्रपञ्च्यते—पुरस्तात्पूर्वस्यां दिश्यवस्थितो वेनः कमनीयः सूर्यः सीमतः सर्वस्यां सीम्‍नि सुरुचः शोभरश्मीन्विशेषे-णाऽऽवरावृणोत् । अस्य रुक्मस्योपमानभूता विष्ठा विशेषेणावस्थिता वुध्‍निया बुघ्‍ने मूले पृथिवीरूपे भवाः पदार्थाः । तानपि स वेनो विवर्विवृतवान्प्रकाशितवानित्यर्थः । सतश्च विद्यमानस्य घटपटादेर्योनिं कारणं मृदादिरूपम सतश्चाविद्यमानस्य नरविषाण-देः कारणं मनुष्यमूर्धादिकमपि विवृतवान् तथावि धेन सूर्येण सदृशोऽयं रुक्मः प्रकाशत इति तात्पर्यार्थः । तमिमं मन्त्रं विनियुङ्‍क्ते—

[[1933]]

“ब्रह्म जज्ञानमिति रुक्ममुप दधाति ब्रह्ममुखा वै प्रजापतिः प्रजा असृजत ब्रह्ममुखा एव तत्प्रजा यजमानः सृजते” (सं. का. ५ प्र. २ अ. ७) इति।  
ब्रह्म ब्राह्मणजातिर्मुखमुपक्रमो यासां प्रजानां ता ब्रह्ममुखाः।  
अस्मिमन्त्रे ब्रह्मपदाभिधेयस्य प्रथमोत्पत्तिवर्णने तात्पर्यं दर्शयति—  
“ब्रह्म जज्ञानमित्याह तस्माद्‍ब्राह्मणो मुख्यः” (सं. का. ५ प्र. २ अ. ७) इति।  
यस्मात्क्षत्त्रियादेर्जन्मप्राथम्यमनुपन्यस्य ब्रह्मशब्दार्थस्यैव प्रथमजन्मोपन्यस्यते तस्माल्लोकेऽपि ब्रह्मशब्दार्थो ब्राह्मण एव मुख्यः । एतद्वेदनं प्रशंसति—  
मुख्यो भवति य एवं वेद” (सं. का. ५ प्र. २ अ. ७) इति।  
रुक्मोपधानं प्रशसति—  
“ब्रह्मवादिनो वदन्ति न पृथिव्यां नान्तरिक्षे न दिव्यग्निश्चेतव्य इति यत्पृ-थिव्यां चिन्वीत पृथिवीꣳ शुचाऽर्पयेद्धौषधयो न वनस्पतयः प्र जायेरन्यदन्तरिक्षे चिन्वीतान्तरिक्षꣳ शुचाऽर्पयेन्न वयाꣳसि प्र जायेरन्यद्दिवि चिन्वीत दिवꣳ शुचाऽर्पयेन्न पर्जन्यो वर्षेद्रुक्ममुप दधात्यमृतं वै हिरण्यममृत एवाग्निं चिनुते प्रजात्यै” [सं. का. ५ प्र. २ अ. ७] इति।  
शुचाऽर्पयेत्संतापेन योजयेत् । तस्मिन्संतापे सति लोकत्रये दोषास्तद्व्या-वृत्तये वह्‍नेराधारत्वेन रुक्ममुपदध्यात् । हिरण्यस्याग्निसंपर्केऽपि विनाशाभावात्तस्मि-न्नमृते हिरण्येऽग्निं चितवान्भवति । अयमेव रुक्मोपधानविधिरिति यदि स्वीक्रियेत तदानीमेतदनुवादेन पूर्वो मन्त्रमात्रविधिः । यदि तु स एव विशिष्टविधिस्तदानीमर्थवाद-संबन्धाय स एवानूद्यात इति द्रष्टव्यम् ।  
कल्पः—“हिरण्यगर्भः समवर्तताग्र इति तस्मिन्हिरण्मयं पुरुषं प्राचीनमुत्तानं दक्षिणेनाऽऽतृण्णं प्राङ्‍मुखे उपधाय” इति। पाठस्तु—  
हिरण्यगर्भ इति । हिरण्ये ब्रह्माण्डरुपे गर्भरूपेणावस्थितः प्रजापतिर्हिरण्य-गर्भः । स च भूतस्य प्राणिजातस्याग्रे समवर्तत प्राणिजातेत्पत्तेः पूर्वं स्वयं

[[1934]]

शरीरधारी बभूव । स च जात उत्पन्नमात्र एक एवोत्पत्स्यमानस्य सर्वस्य जगतः पतिरासीत् । अत एव पृथिवीं द्यां विस्तीर्णां दिवं दाधार धृतवान् । उतापि चेमां भूमिं दाधार। तादृशाय कस्मै प्रजापतिदेवाय हविषा विधेय परिचरेम ।  
एतन्मन्त्रसाध्यं हिरण्यपुरुषोपधानं विधत्ते—  
“हिरण्मयं पुरुषमुप दधाति यजमानलोकस्य विधृत्यै” (सं. का. ५ प्र. २ अ. ७) इति।  
यजमानलोकस्य, लोकः स्थानं तस्य धारणमनेनोपधानेन भवति । देशवि-शेषं विधत्ते—  
“यदिष्टकाया आतृण्णमनुपध्यात्पशूनां च यजमानस्य च प्राणमपि दध्याद्द-क्षिणतः प्राञ्चमुप दधाति दाधार यजमानलोकं न पशूनां च यजमानस्य च प्राणमपि दधात्यथो खल्विष्टकाया आतृण्णमनूप दधाति प्राणानामुत्सृष्ट्यै” (सं. का. ५ प्र. २ अ. ७) इति।  
इष्टका रुक्मरूपा तस्या आतृण्णं गलबन्धनसूत्रार्थ छिद्रं, यदि तच्छिद्रमनु-पदध्यात, अस्य च्छिद्रस्य पिधानेन पशूनां यजमानस्य च प्राणः पिहितो भवेत्, प्राणसं-चारीच्छद्रस्य पिहितत्वेन श्वासो न निर्गच्छेदित्यर्थः। तस्मात्तद्दोषपरिहाराय पश्चिमदि-ग्भागे तच्छिद्रमुपेक्ष्य रुक्मरूपाया इष्टकाया दक्षिणस्यां दिशि प्राक्शिरसं पुरुषमवस्था-पयेत्। एवं च सत्याहवनीयस्य दक्षिणदेशरूपो यो यजमानस्य लोकः स विधृतो भवति। तच्छिद्रस्यानावृतत्वाद्यजमानस्य पशूनां च प्राणोऽप्यनावृत्तो भवति। अथो खल्विति पक्षान्तरोपन्यासः। रुक्मरूपाया इष्टकायाश्छिद्रमनूपलक्ष्यैव पुरुषमुदपध्यात्। सति हि च्छिद्रे प्राणानामुत्सर्गः संचारो भवति ।  
कल्पः—“द्रप्सश्चस्कन्दोति पुरुषपभिमृश्य” इति। पाठस्तु—  
द्रप्सश्‍चस्कन्देति । द्रव्यान्तरसंघट्टनेन स्फुटितो हिरण्मयपुरुषस्यावयवलेशो द्रप्सः। स च पृथिवीमनु चस्कन्द पृथिव्यां पतित इत्यर्थः । स च द्रप्सो

[[1935]]

हुतः सन्स्थानत्रयेऽनुसंचरति द्युलोकेऽन्तरिक्षलोके भूलोके च । तदेतदभिप्रेत्य स्मर्यते—  
अग्नौ प्रास्ताऽऽहुतिः सम्यगादित्यमुपतिष्ठति (ते)।  
आदित्याज्‍जायते वृष्टिर्वृष्टेरन्नं ततः प्रजाः।। इति।  
सोऽयमर्थो द्यामित्यादिनाऽभिधीयते । द्यामिमं च योनिमनु अन्तरिक्षरूपा-मिमं स्थानमनुसंचरति । यश्च पूर्वो यो हि पृथिवीमनु चस्कन्देति पूर्वोक्तः स्थानविशेष-स्तमप्यनुसंचरति । तृतीयं योनिं द्यलोकरूपमादित्यस्थानमनुसंचरति, तमिमं त्रिषु स्थानेष्वनुसंचरन्तं द्रप्सं जुहोमि मनसा हुतमिव भावयामि। कुत्र होमइति तदुच्यते-सम होत्रा इति । यस्यां दिशि द्रप्सः पतितस्तद्व्यातिरिक्ता होम योग्यां याः स दिशः सन्ति तासामनुक्रमेण जुहोमि । यथाऽयं द्रप्सो हुत आदित्यादिस्थानत्रयेषु संचरन्‍नुपकरोति तथा भावयामित्यर्थः ।  
तमिमं मन्त्रं विनियुङ्‍क्ते—  
“द्रप्सश्चस्कन्देत्यभि मृशति होत्रास्यैवैनं प्रति ष्ठापयति” (सं. का. ५ प्र. २ अ. ७) इति।  
होत्रासु होतृमैत्रावरुणादिषु सप्तसु, अथवा द्रप्सस्कन्दनदिग्व्यतिरिक्तासु होमयोग्यासु सप्तसु दिक्षु ।  
कल्पः—“नमो अस्तु सर्पेभ्य इति तिसृभिरभिमन्त्र्य” इति । तत्र प्रथमा-माह—  
नमो अस्तु सर्पेभ्य इति । ये केचित्सर्पाः पृथिवीमनुगतास्तेभ्यः सर्पेभ्यो नमोऽस्तु । अन्तरिक्षे यक्षगन्धर्वादिलोके वर्तमाना ये सर्पा ये च दिवि द्युलोके वर्त-माना राहुप्रभृतयस्तभ्येः सर्पेभ्यो नमोऽस्तु । अथ द्वितीयामाह—  
येऽदो रोचन इति । दिविऽन्तरिक्षस्य रोचने भासकेऽदोऽमुष्मिन्सूर्यस्य मण्डले मे सर्पा वसन्ति, ये चान्ये सूर्यस्य रश्मिष्वस्माभिरद्दश्यमाना वर्तन्ते, येषामन्ये-षां सर्पाणामप्स जलमध्ये सदः स्थानं कृतं, तेभ्यः सर्पेभ्यः कृत्स्नेभ्यो न मोऽस्तु । अथ तृतीयामाह—  
या इषव इति । याः सर्पजातयो यातुधानानां रक्षसामिषवो बाणरूपा

[[1936]]

वर्तन्ते, ये चान्ये वनस्पतींश्चन्दनादिवृक्षाननुवेष्ट्यावस्थिताः, ये चान्येऽवटेषु बिलेषु शेरते, तेभ्यः सर्पेभ्यो नमोऽस्तु । एते मन्त्राः स्पष्टार्थत्वेन ब्राह्मण उपेक्षिताः । यथा पुष्करपर्णरुक्महिरण्मयपुरुषोखाना(णा) ममृन्मयेष्टकानामुपधानं विहितं तथैव सुचोर-मृन्मयेष्टकयोरुपधानं विधत्ते—  
“स्रुचावुप दधाति” (सं. का. ५ प्र. २ अ. ७) इति।  
तयोः स्रुचोर्विशेषणं दर्शयति—  
“आज्यस्य पूर्णं कार्ष्मर्यमनीं दघ्‍नः पूर्णामौदुम्बरीम्” (सं. का. ५ प्र. २ अ. ७) इति।  
श्रीपर्णाख्यो वृक्षविशेषः कार्ष्मर्यस्तेन निर्मिता काचित्स्रुक्कार्ष्मर्यंमयी, साचाऽऽज्येन पूर्णा। उदुम्बरेण निर्मिता काचित्, सा च दध्‍ना पूर्णा । एतद्गुणविशि-ष्टयोः स्रुचोरुपधानस्य विधानान्न वाक्यभेदः शङ्‍कनीयः ।  
ते च विशिष्टे स्रुचौ लोकद्वयरूपेण प्रशंसति—  
“इयं वै कार्ष्मर्यमय्यसावौदुम्बरीमे एवोप धत्ते” (सं. का. ५ प्र. २ अ. ७) इति।  
इष्टकान्तरोपधानवत्सपन्त्रत्वस्य शङ्‍का लौकिकवाक्यं वा निवारयितुं विधत्ते—  
तूष्णीमुप दधाति न हीमे यजुषाऽऽप्तुमर्हति” [सं. का. ५ प्र. २ अ. ७] इति।  
यस्मादाम्‍नातो मन्त्रो नास्ति तस्माद्यजुषा मन्त्रेणैते उपधातुं नार्हति ।  
तयोर्दिग्विशेषं विधत्ते—  
“दक्षिणां कार्ष्मर्यमयमित्तरामौदुम्बरीं तस्मादस्या असावुत्तरा” (सं. का. ५ प्र. २ अ. ७) इति।  
यस्माद्द्युलोकरूपौदुम्बरी स्रगुत्तरस्यां दिश्युपहिता तस्माल्लोकेऽप्यसौ द्यौर स्याः पृथिव्या उत्तरोर्ध्वभाविनी । स च दिग्विशेषः सूत्रकारण स्पष्टमभिहितः---  
“आज्यस्य पूर्णा कार्ष्यर्यमयीं दक्षिणेन पुरुषम्” इति, “दध्‍नः पूर्णामौदुम्बरी मुत्तरेण पुरुषम्” इति च।

[[1937]]

प्राकारान्तरेण स्रुग्विशेषं प्रशंसति—  
“आज्यस्य पूर्णं कार्ष्मर्यमयीं वज्‍रो वा आज्यं वज्‍रः कार्ष्मर्यो वज्‍रेणैव यज्ञष्य दक्षिणतो रक्षाꣳस्यप हन्ति दघ्‍नः पूर्णामौदुम्बरीं पशवो वै दध्यूर्गुदम्बरः पशुष्वेवोर्जं दधाति” (सं. का. ५ प्र. २ अ. ७) इति।  
आज्यस्य वज्‍रत्वं तानूनप्‍त्रब्राह्मणे समाम्‍नातं – “घृतं खलु वै देवा वज्‍रं कृत्वा सोममघ्‍नन्” इति । कार्ष्मर्यस्य रक्षोपघातहेतुत्वाद्वज्‍रत्वम् । तदप्यातिथ्याब्राह्मणे समाम्‍नातं– “ते कार्ष्मर्यमयान्परिधनिकुर्वत तैर्वै ते रक्षाꣳस्यपावत” इति। स्रुचोर्दध्याज्यपूर्णत्वं प्रशंसति—  
“पूर्णे उप दधाति पूर्णे एवैनममुष्मिँलोक उप तिष्ठेते” [सं. का. ५ प्र. २ अ. ७] इति । स्त्रगुपधानं प्रशंसति—  
“विराज्यग्निश्चेतव्य इत्याहुः स्रग्वै विराड्यत्स्रचावुप दधाति विराज्येवाग्निं चिनुते” (सं. का. ५ प्र. २ अ. ७) इति।  
विविधे राजमाने प्रदेशे चेतव्योऽग्निरित्यभिज्ञा आहुः । स्रुक्चाऽऽज्यादि-पूर्णत्वाद्विशेषेण राजते, तस्मात्तत्र चयनाय स्त्रचावुपदध्यात् ।  
पाशुकोत्तरवेदिवद्रुक्मस्योपरि व्याघारणं विधत्ते—  
“यज्ञमुखेयज्ञमुखे वै क्रियमाणे यज्ञꣳ रक्षाꣳ सि जिधाꣳसन्ति यज्ञ-मुखꣳ । रुक्मो यद्रुक्मं व्याघारयति यज्ञमुखादेव रक्षाꣳस्यप हन्ति” (सं. का. ५ प्र. २ अ. ७) इति।  
यज्ञसंबन्धिन एकैकस्याङ्गस्यानुष्ठानं यज्ञमुखम् । अतो रुक्मोपधानस्यापि यज्ञमुखत्वात्तत्र प्राप्तानां रक्षसामुपघाताय व्याघारयेत् ।  
कृणुष्व पाज इति पञ्‍तभिरिति ये मन्त्राः सूत्रकारेणोदाहृतांस्तानत्र विनियुङ्‍क्ते—  
“पञ्‍चभिर्व्याघारयति पाङ्‍क्तो यज्ञो यावानेन यज्ञस्तस्माद्रक्षाꣳस्यप हन्ति” [सं. का. ५ प्र. २ अ. ७] इति।

[[1938]]

धानादिहविर्भिः पञ्‍चभिर्यज्ञस्य पाङ्‍क्तत्वम् ।  
सूत्रकारेण ‘दक्षिणम्ꣳ समुत्तराꣳ श्रोणिं दक्षिणाꣳ श्रोणिमुत्तरमꣳर्स मध्यमिति’ इति पाशुकोत्तरवेदिव्याघारणे येयं वक्ररीतिरुक्ता तामत्र विधत्ते—  
“अक्ष्णया व्याघारयति तस्मादक्ष्णया पशवोऽङ्गानि प्र हरन्ति प्रतिष्ठित्यै” [सं. का. ५ प्र. २ अ. ७] इति।  
अक्ष्णया वक्ररीत्या । अत एवाऽऽधारस्य विविधत्वाद्व्याधारणमित्युच्यते। यस्मादाघारणे वक्रक्रमस्तस्मात्पशवो गमनकाले स्वकीयाङ्गानि वक्ररीत्या प्रहरन्ति प्रवर्तयन्ति, पुरोवर्तिनं दक्षिणं पाद पुरतः प्रक्षिप्य पाश्चात्यं वामपादं पुरतः प्रवर्तयन्ति । तस्मात्प्रतिष्ठायै तदिदं व क्रत्वं तपंद्यते ।  
अत्र विनियोगसंग्रहः-  
अभ्यश्वं क्रमयेद्दर्भं यदावृत्तिः प्रदक्षिणम् ।  
अपां दध्यात्पद्मपत्रं ब्रह्म रुक्मोपधानकम् ।।  
हिर स्वर्णमयं दध्याद्‍द्रप्सस्तस्याभिमर्शनम् ।  
नयस्त्रिभिर्मन्त्रयेव मन्त्रा अत्र नवेरिताः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  
ष्टमोऽनुवाकः ।। ८ ।।

### ०९ 
(अथ चतुर्थकाण्डे द्वितीयप्रपाठके नवमोऽनुवाकः)।  
ध्‍रु॒वाऽसि॑ ध॒रुणाऽस्तृ॑ता वि॒श्वक॑र्मणा॒ सुकृ॑-  
ता । मा त्वा॑ समु॒द्र उद्व॑धी॒न्मा सु॑प॒र्णो व्य॑-  
थमाना पृथि॒वीं दृꣳह । प्र॒जाप॑तिस्त्वा सा  
दयतु पृथिव्याः पृ॒ष्ठे व्यच॑स्वतीं॒ प्रथ॑स्वतीं॒  
प्रथो॑ऽसि पृथि॒व्य॑सि॒ भूर॑सि॒ भूमि॑र॒स्यदि॑ति-  
रसि वि॒श्‍वधा॑या॒ विश्‍व॑स्य॒ भुव॑नस्य ध॒र्त्री

[[1939]]

पृ॑थि॒वीं य॑च्छ पृथि॒वीं दृ॑ꣳह पृथि॒वीं मा  
हि॑ꣳ सी॒र्विश्व॑स्मै प्रा॒णाया॑पा॒नाय॑ व्या॒नायो॑-  
दा॒नाय॑ प्रति॒ष्ठायै॑ (१) च॒रित्रा॑या॒ग्नि॑स्‍त्‍वा॒-  
ऽभि पातु म॒ह्या स्व॒स्त्या छ॒र्दिषा॒ शंत॑मेन॒  
तया॑ दे॒वत॑याऽङ्गिर॒स्वद्‍ध्‍रु॒वा सीद॑ । का-  
ण्डा॑त्काण्डात्प्र॒रोह॑न्ती॒ परु॑षःपरुषः॒ पर्रि ।  
ए॒वा नो॑ दुर्वे॒ प्र त॑नु॒ स॒हस्रे॑ण श॒तेन॑ च ।  
या श॒तेन॑ प्रत॒नोषि॑ स॒हस्रे॑ण वि॒रोह॑सि । त-  
स्या॑स्ते देवीष्टके वि॒धेम॑ ह॒विषा॑ व॒यम् । अ-  
षा॑ढाऽसि॒ सह॑माना॒ सह॒स्वारा॑तीः॒ सह॑स्वा-  
रातीय॒तः सह॑स्व॒ पृत॑ना सह॑स्व पृतन्य॒तः ।  
स॒हस्र॑वीर्या ( २ ) अ॒सि॒ सा मा॑ जिन्व ।  
मधु॒ वाता॑ ऋताय॒ते मधु॑ क्षरन्ति॒ सिन्ध॑वः ।  
माध्वी॑र्नः स॒न्त्वोष॑धीः । मधु॒ नक्त॑मुताषेसि॒  
मधु॑म॒त्पार्थि॑व॒ꣳ रजः॑ । मधु॒ द्यौर॑स्तु नः पि॒  
ता । मधु॑मान्नो॒ वन॒स्पति॒र्मधु॑माꣳ अस्तु॒  
सूर्यः॑ । माध्वी॒र्गावो॑ भवन्तु नः । म॒ही द्यौः  
पृथि॒वी च॑ न इ॒मं य॒ज्ञं मि॑मिक्षताम् । पि॒-  
पृ॒तां नो॒ भरी॑माभिः । तद्विष्णोः पर॒मम् ( ३ )  
प॒दꣳ सदा॑ पश्यन्ति सू॒रयः॑ । दि॒वीव॒ चक्षु॒-  
रात॑तम् । घ्‍रु॒वाऽसि॑ पृथिवि॒ सह॑स्व पृत-  
न्य॒तः । स्यू॒ता देवेभि॑र॒मृते॒नाऽगाः॑ । यास्ते॑

[[1940]]

अग्ने॒ सूर्ये॒ रुच॑ उद्य॒तो दिवमात॒न्वन्ति॑ र॒-  
श्मिभिः॑ । ताभिः॒ सर्वा॑मी रु॒चे जना॑य न-  
स्कृधि । या वो॑ देवा॒ सूर्ये॒ रुचो॒ गोष्वश्वे॑षु॒  
या रुचः॑ । इन्द्रा॑ग्नी॒ ता॑भिः॒ सर्वा॑भी॒ रुचं॑  
नो धत्त बृहस्पते । वि॒राट् [ ४ ] ज्योति॑र-  
धात्यत्स॒म्‍राड्ज्योति॑रधारयत्स्व॒राड्ज्योति॑रधा-  
रयत् । अग्ने॑ यु॒क्ष्वा हि ये तवाश्वा॑सो देव  
सा॒धवः॑ । अरं॒ वह॑न्त्या॒शवः॑ । यु॒क्ष्वा हि  
दे॑व॒हूत॑माꣳ अश्वाꣳ॑ अग्ने रथीरि॑व । नि  
होता॑ पू॒र्व्यः स॑दः । द्र॒प्सश्च॑स्कन्द पृथिवी॒मनु॒  
द्यामि॒मं च॒ योनि॒म॒नु यश्‍च॒ पूर्वः॑ ।  
तृ॒तीयं॒ योनि॒मनु॑ सं॒चरतं द्र॒प्सं जु॑हो॒भ्यनु॑  
स॒प्त [ ५ ] होत्राः॑ । अभू॑दि॒दं विश्व॑स्य॒ भुव॑-  
नस्य॒ वाजि॑नम॒ग्नेर्वैश्‍वा॑न॒रस्य॑ च । अ॒ग्नि  
र्जोति॑षा॒ ज्योति॑ष्मान्‍रु॒क्मो वर्च॑सा॒ वर्च॑-  
स्वान् । ऋ॒चे त्वा॑ रु॒चे त्वा॒ समित्स्र॑वन्ति  
स॒रितो॒ न धेनाः॑ । अ॒न्तर्हृदा मन॑सा पू॒यमा॑-  
नाः । घृ॒तस्य॒ धारा॑ अ॒भि चा॑कशीमि ।  
हि॒र॒ण्ययो॑ वेत॒सो मध्य॑ आसाम् । तस्मि॑  
न्‍त्‍सुप॒र्णो॑ म॑धु॒कृत्कु॑ला॒यी॒ भज॑न्नास्ते॒ मधु॑  
दे॒वता॑भ्याः । तस्या॑ऽऽसते॒ हर॑यः स॒प्‍त तीरे॑  
स्वा॒धां दुहा॑ना अ॒मृत॑स्य॒ धारा॑म् ।। ६ ।।

[[1941]]

(प्र॒ति॒ष्ठायै॑ स॒हस्र॑वीर्या प॒रमं वि॒राट्स॒प्त तीरे॑ च॒त्वारि॑ च) ।  
इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयप्रपाठके नवमोऽनुवाकः ।। ९ ।।

(अथ चतुर्थकाण्डे द्वितीयप्रपाठके नवमोऽनुवाकः)।  
अष्टमेऽनुवाके पुष्करपर्णाद्यमृन्मयेष्टकापेधानमुक्तम् । अथ नवमे स्वयमातृण्णादीष्टकोमधानमुच्यते ।  
कल्पः—“ध्‍रुवाऽसि धरुणाऽस्तृतेति स्वयमातृण्णामभिमृश्याश्वेनोपघ्राप्य च प्रजापतिस्‍त्‍वा सादयतु पृथिव्याः पृष्ठ इत्यविदुषा ब्राह्मणेन सह मध्येऽग्नेरुपदधाति” इति। तत्राभिमर्शनमन्त्रपाठस्तु—  
ध्‍रुवाऽसि धरुणेति । हे स्वयमातृण्णे त्वं ध्‍रुवा स्थिराऽसि । कीदृशी, धरुणा भूमिरूपेण विश्वस्य धारयित्री, अत एवास्तृता केनाप्यहिंसिता । विश्वकर्मणा जगत्कर्त्रा सुकृता सुष्ठु निर्मिता । समुद्रस्त्वां मोद्ववधीत्स्वोदरमध्ये निमज्‍जनलक्षणं वधं मा कार्षीत् । सुपर्णः पक्षिराजोऽपि सर्पोर्द्धरणवेलायां त्वामादाय मोद्वधीद्दूरे परित्या-गलक्षणं वधं मा कार्षीत् । एवं सत्यव्यथमाना भयरहिता त्वं पृथिवीमिमां दृंह दृढी कुरु । उपधानमन्त्रपाठस्तु—  
प्रजापतिस्‍त्‍वेति । हे स्वयमातृण्णे प्रजापतिस्त्वामस्मिन्र्पदेशे पृथिव्या उपरि सादयतु । कीदृशीं त्वां, व्यचस्वतीं विस्तारयुक्तां प्रथस्वतां पृथुलाम् । किंच प्रथोऽसि अस्याश्चितेः प्रथनं विस्ताररूपमसि । त्वया हि चितिविस्तारो भवति । पृथिव्यामुत्पन्न-त्वात्पृथिव्यसि, भूरसि सुखानां भावयित्र्यसि, भूमिरसि मृन्मयपृथिव्यभिमानिभूमिदेव-ताऽसि, अदितिरसि अखण्डनीयाऽसि । विश्वधाया विश्वस्य पोषयित्र्यसि । तथा विश्वस्य भुवनस्य सर्वस्य लोकस्य घर्ती धारयित्र्यसि । तादृशी त्वं पृथिवीं यच्छ नियतां कुरु । पृथिवीं दृंह दृढी कुरु । पृथिवीं मा हिंसीः पृथिव्या हिंसां मा कुरु । विश्वस्मै सर्वस्मै प्राणापानव्यानोदानाख्यवायुवृ-

[[1942]]

त्तिलाभाय, प्रतिष्ठायै स्वगृहस्थितिलाभाय, चरित्राय शास्त्रीयाचरणलाभाय । प्राणिन-मेतस्य सर्वस्य सिद्ध्यर्थमयमग्निस्त्वामभितः पातु । केन रक्षणमिति तदुच्यतेमह्या स्वस्त्या महत्या योगक्षेमसंपत्त्या शंतमेन च्छर्दिषाऽत्यन्तसुखकारिणा दीप्तिविशेषेण । तव स्वामिभूता या देवता तयाऽनुगृहीता त्वं घ्‍रुवा स्थिरा सती सीदेहोपविश । अङ्गिरस्वत्, अङ्गिरसां चयनानुष्ठाने यथा त्वं घ्‍रुवा स्थिरा तद्वत् । एतन्मन्त्रसाध्यमु-पधानं विधत्ते—  
“स्वयमातृण्णामुप दधातीयं वै स्वयमातृण्णेमामेवोप धत्ते” (सं. का. ५ प्र. २ अ. ८) इति।  
शर्कराख्यानां[णां] क्षुद्रपाषाणानां मध्ये पुरुषप्रयत्‍नमन्तरेण या स्वत एव च्छिद्रयुक्ता सेयं शर्करा स्वयमातृण्णा तामत्रोपदध्यात् । सा च स्वयमातृण्णा पृथिवी-जन्यत्वात्पृथिव्येव । अथः पृथिवीमेवोषधत्ते ।  
तस्याः स्वयमातृण्णाया अश्वोपघ्रापणं विधत्ते—  
“अश्वमुप घ्‍रापयति प्राणमेवास्यां दधात्यथो प्राजापत्यो व अश्वः प्रजापति-नैवाग्निं चिनुते” (सं. का. ५ प्र. २ अ. ८) इति।  
अन्तरस्या इष्टकायाः स्वतः सिद्धं छिद्रं प्रशंसति—  
“प्रथमेष्टकोपधीयमाना पशूनां च यजमानस्य च प्राणमपि दधाति स्वयमा-तृण्णा भवति प्राणानातुत्सृष्ट्या अथो सुवर्गस्य लोकस्यानुख्यात्यै” (सं. का. ५ प्र. २ अ. ८) इति।  
पुष्करपर्णादिषूपधेयत्वसाम्येनेष्टकात्वमुपचरितम् । स्वयमातृण्णा तु यद्यपि पुरुषैरनिर्मिता तथाऽपि तस्या इष्टकात्वं मुख्यमित्यभिप्रेत्य मुख्यास्विष्टकास्वस्याः प्राथ-म्यमुच्यते । प्रथमेष्टकोपधीयमाना सती पशूनां यजमानस्य च श्वासं निरुध्या[न्ध्या] त्। अतः श्वासस्य निर्गमनाय स्वतःसिद्धच्छिद्रयुक्ता कार्या । अथो अपि च सच्छिद्रत्वे सत्यावरणाभावात्स्वर्गलोकेऽपि प्रकाशितो भवति ।  
यदुक्तं सूत्रकारेण—“अविदुषा ब्राह्मणेन सह मध्येऽग्नेरुपदधाति” इति। तदेतद्विधत्ते—  
“अग्नवग्निश्चेतव्य इत्याहुरेष वा अग्निर्वैश्वानरो यद्‍ब्राह्मणस्तस्मै प्रथमामि-

[[1943]]

ष्टकां यजुष्कृतां प्र यच्छेत्तां ब्राह्मणश्चोप दध्यातामग्नावेव तदग्निं चिनुते” (सं. का. ५ प्र. २ अ. ८) इति।  
अग्निमेवाऽऽधारं कृत्वा तस्मिन्नग्नावेवायमग्निश्चेतव्य इत्यभिज्ञा आहुः । तस्य उपाय इति तदुच्यते-योऽयं ब्राह्मणः स एवाऽऽधारभूतो वैश्वानरनामकोऽग्निः । अग्ने-र्ब्राह्मणाभिमानिदेतत्वाद्‍ब्राह्मणस्याग्नित्वम् । अतोऽग्निरूपस्य ब्राह्मणस्य हस्ते मन्त्रसंस्कृतां स्वयमातृण्णां दद्यात् । ततः स ब्राह्मणोऽध्वर्युश्च मिलित्वा तामुपदध्यातां तावतांऽग्‍नावेवाग्निश्चितो भवति ।  
अथ यदुक्तं सूत्रकारेण “अविद्वान्ब्राह्मणो वरं ददात्येकं द्वौ त्रीन्वा” इति। तदेतद्विधत्ते—  
“ईश्वरो वा एष आर्तिमाप्तोर्योऽविद्वानिष्टकामुपदधाति त्रीन्वरान्दद्यात्‍त्रयो वै प्राणाः प्राणानाꣳ स्पृत्यै द्वावेव देयौ द्वौ हि प्राणवेक एव देय एको हि प्राणः” (सं. का. ५ प्र. २ अ. ८) इति।  
यः स्वयमविद्वान्सन्निष्टकामुपदधाति स्वयमातृण्णां स एष आर्तिमाप्‍तुं समर्थो भवति । अतस्तत्परिहारायाध्वर्यवे वरदानं कुर्यात् । वरशव्देन श्रेष्ठत्वाद्गौरुच्यते । त्रीन्द्वावेक इति पक्षा विकल्पिताः । प्राणोऽपानो व्यान इति त्रित्वं, व्यानमन्तर्भाब्य प्राणापानाविति द्वित्वम्, अपनामन्तर्भाव्य प्राण इत्येकत्वम् ।  
कल्पः—“काण्डात्काण्डात्प्ररोहन्तीति द्वाभ्यां दूर्वेष्टकाम्” इति। उपदध्या दित्यनुवर्तते। तत्र प्रथमामाह—  
काण्डादिति । काण्डशब्दः स्तम्बवाची । परुःशब्दः पर्ववाची । यावन्तः काण्डाः स्तम्बाः सन्ति तत्रैकैकस्मात्स्तम्बात्प्रकर्षेण दूर्वोत्पद्यते । एकस्मिन्नपि स्तम्बे यावन्ति परुंषि पर्वाणि सन्ति तेष्वेकैकस्य पर्वणः परितः प्रकर्षेण दूर्वोत्पद्यते । हे दूर्वे त्वं तत्तत्काण्डोत्थत्वात्तत्तत्पर्वणि प्रकर्षेणोत्पद्यमाना वर्तसे । एवा, एवमनेन प्रकारेण नोऽस्मदर्थं शतसंख्याकेन सहस्रसंख्याकेन च त्वदीयभेदेन त्वत्स्वरूपं प्रतनु प्रकर्षेण विस्तृतं कुरु । अथ द्वितीयामाह—  
या शतेनेति । हे दूर्वे या त्वं शतसंख्याकेन स्वरुपेण प्रतनोषि अत्यन्तं विस्तारयसि । तथा सहस्रसंख्याकेनाऽकारेण विरोहसि विविधमुत्पद्यसे । हे इष्ठके देवि तस्यास्ते वयं हविषा विधेम परिचरेम ।

[[1944]]

एतन्मन्त्रद्वयसाध्यमुपधानं विधत्ते—  
“पशुर्वा एष यदग्निर्न खलु वै पशव आयवसे रमन्ते दुर्वेष्टकामुप दधाति पशूनां धृत्यै” (सं. का. ५ प्र. २ अ. ८) इति।  
पशुप्राप्तिहेतुत्वादग्‍नेः पशुत्वम् । ईषदर्थवाच्याङ् । यवसशब्दो घासवाची । अल्पघासे प्रदेशे पशवो नैव रमन्ते । अतः पशूनां धारणाय घासरूपां दूर्वेष्टकामुपद-ध्यात् । तस्याश्च स्वरूपं सूत्रकारेणोक्तं– “सलोष्टं हरित दूर्वास्तम्बमप्रच्छिन्नाग्रम्” इति। मन्त्रद्वयं प्रशंसति—  
“द्वाभ्यां प्रतिष्ठित्यै” [सं. का. ५ प्र. २ अ. ८] इति।  
प्रथममन्त्रस्य प्रथमपादार्थः प्रसिद्ध इति दर्शयति—  
“काण्डात्काण्डात्प्‍ररोहन्तीत्याह काण्डेनकाण्डेन ह्येषां प्रतितिष्ठति” (सं. का. ५ प्र. २ अ. ८) इति।  
द्वितीयेऽर्धे सहस्रशब्दतात्पर्यं दर्शयति—  
“एवा नो दूर्वे प्र तनु सहस्रेण शतेन चेत्याह साहस्रः प्रजापतिः प्रजापते- राप्‍त्‍यै” (सं. का. ५ प्र. २ अ. ८) इति।  
सहस्रसंख्याकप्राण्युत्पादकत्वात्प्‍रजापतेः साहस्रत्वम् ।  
कल्पः—“आषाढाऽसीति द्वाभ्यामषाढामुपरिष्टाल्लक्ष्माणम्” इति । उपद ध्यादिति शेषः । तत्र प्रथमामाह—  
अषाढाऽसीति । उखानिर्माणकाल एव येयमिष्टका निर्मिता सेयमषाढा । तथा च सूत्रकारेणोक्तम् “य उखां करोति सोऽषाढामेतस्या एव मृदस्तूष्णीं चतुरस्रां त्र्यालिखितामिष्टकाम्” इति । हे इष्टके त्वमषाढा केनाप्यपरिभूता सहमाना विरोधिनः परिभव । ये तु पर्वमरातयो न भवन्तीतः परमरातित्वमिच्छन्ति तानप्यरातीञ्शत्रून्सह-स्व परिभव । अथ द्वितीयमाह—  
सहस्व पृतना इति । हे इष्टके पृतना वैरिसेनाः सहस्व परिभव । ये तु पूर्वं सेनारहिता अपि वैरिण इतः । परं सेनामिच्छन्ति तानपि पृतन्यतो वैरिणः सहस्व परिभव । सहस्रसंख्याकं वीर्यं सामर्थ्यं यस्याः सा सहस्रवीर्याऽसि । सातादृशी त्वं मा मां जिन्व प्रीणय ।

[[1945]]

अन्वयव्यतिरेकाभ्यामषाढायाः स्थापनप्रकारविशेषं विधत्ते—  
“देवलक्ष्मं वै त्र्यालिखिता तामुत्तरलक्ष्माणं देवा उपादधताधरलक्ष्माणाम-सुरा यं कामयेत वसीयान्‍त्‍स्‍यादित्युत्तरलक्ष्माणं तस्योप दध्याद्वसीयानेव भवति यं कामयेत पापीयान्‍त्‍स्‍यादित्यघरलक्ष्माणं तस्योप दध्यादसुरयोनिमेवैनमनु परा भा वयति पापीयान्भवति” (सं. का. ५ प्र. २ अ. ८) इति।  
यस्यामार्द्रायामिष्टकायां त्रिपुण्ड्रवद्रेखात्रयं क्रियते सेयं त्र्यालिखिता । त-त्त्र्यालिखितत्वं देवानां चिह्नम् । ततो देवास्तामषाढामूर्ध्वदेशवर्तिचिह्‍नयुक्तामुपाद-धत । असुरास्‍त्‍वधोदेशवर्तिचिह्‍नयुक्तामुपादधत । तस्माद्देववद्धनसमृद्ध्यर्थमूर्ध्वभावि-चिह्नयुक्तामेवोपदध्यात् । सोऽयमन्वयः । असुरवदधोमुखचिह्‍नयुक्तत्वे सत्येनं यज-मानमसुरजात्यनुसारिणं कृत्वा पराभूतं करोति ।  
अथ देवचिह्‍नं विधत्ते—  
“त्र्यालिखिता भवतीमे वै लोकाख्यालिखितैभ्य एव लोकेभ्यो भ्रातव्य-मन्तरेति” [सं. का. ५ प्र. २ अ. ८] इति।  
तिसृभिरङ्‍गुलिभिरालिखिता त्र्यालिखिता, तथाविधां कुर्यात् । तथा सति त्रित्वसामान्याल्लोकत्रयरूपा भवति । तेन लोकत्रयाद्भातृव्यो निःसारितो भवति ।  
कल्पः—“मधु वाता ऋतायत इति तिसृभिर्दध्‍ना मधुमिश्रेण कूर्ममभ्यज्य” इति । तत्र प्रथमामाह—  
मधु वाता इति । ऋतं यज्ञमात्मन इच्छतीत्यृतायन्, तस्मै यजमानाय वाता वायवो मधु क्षरन्ति मधुरं रसं स्रवयन्ति । सिन्धवः समुद्राश्च मधुरं रसं स्रावयन्ति । ओषधीरोषधयोऽपि नोऽस्मदर्थं माध्वीर्मधुररसोपेताः सन्तु ।  
अथ द्वितीयामाह—  
मधु नक्तमुतेति । नक्तं रात्रौ मध्वस्माकमस्तु । उतापि चोषसि प्रभाते मध्वस्तु । तथा यत्षार्थिवं रजस्तत्सर्वं मधुमन्माधुर्यरसोपेतमस्तु । नोऽस्माकं पिता पितृस्थानीया द्यौर्मध्वस्तु मधुररसोपेताऽस्तु । अथ तृतीयामाह—

[[1946]]

मबुमान्न इति । वनस्पतिरश्वत्थादीर्नोऽस्मदर्थं मधुमानस्तु माधुर्यरसोपेतोऽस्तु । सूर्योऽपि मधुमान्संतापराहित्यलक्षणमाधुर्यरसोपेतोऽस्तु । तथा गावो नोस्मदर्थं माध्वीर्म-धुरक्षीरोपेता भवन्तु ।  
कल्पः—“मही द्यौः पृथिवी च न इति पुरस्तात्स्वयमातृण्णायाः प्रत्यञ्चं जीवन्तं कूर्मं प्राङ्‍मुख उपदधाति” इति । पाठस्तु—  
मही द्यौरिति । मही द्यौर्येयं महती द्यौः पृथिवी च द्यावापृथिवी ते उभे नोऽस्मदी-यमिमं यज्ञं मिमक्षितां फलवृष्ट्या सेक्‍तुमिच्छताम् । भरीमभिर्भरणशक्तिभिर्नोऽस्मन्पितृतां पूरयेताम् । एतन्मन्त्रसाध्यमुपधानं विधत्ते—  
अङ्गिरसः सुवर्गं लोकं यतः पुरोडाशः कूर्मो भूत्वाऽनु प्रासर्पद्यात्कूर्ममुपदधाति मथा क्षेत्रविदञ्जसा नयत्येवमेनैवं कूर्मः सुवर्गं लोकमञ्जसा नयति” [सं. का. ५ प्र. २ अ. ८] इति।  
अङ्गिरसो महर्षयो यदा स्वर्गं लोकं गतास्तदा ताननु कूर्मोप्यन्वग ( प्यग ) च्छत्। अतः स्वर्गमार्गाभिज्ञः कूर्मः क्षेत्रज्ञ इव सम्यग्नेतुं शक्त इति तमत्रोपदघ्वात् । प्रकारान्तरेण कूर्मापधानं प्रशंसति—  
“मेघो वा एष पशूनां यत्कूर्मो यत्कूर्ममुपदधाति स्वमेव मेधं पश्यतः पशव उप तिष्ठन्ते” [सं. का. ५ प्र. २ अ. ८] इति।  
योयं कूर्मः स एष पशूनां मेधो यज्ञवत्प्राप्तिहेतुः । अतः कूर्मोपधानेन तं कूर्मं पशवः स्वहेतुभूतयज्ञत्वेन पश्यन्तो यजमानगृहे प्राप्ता भवन्ति ।  
उपधेयस्य कूर्मस्य जीवनोपेतत्वगुणं विधत्ते—  
“श्मशानं वा एतत्क्रियते यन्मृतानां पशूनाꣳशीर्पाण्युपधीयन्ते यज्‍जीवन्तंकूर्ममुप-दधाति तेनाश्मशानचिद्वास्तव्यो वा एष यत्कूर्मः” [सं. का. ५ प्र. २ अ. ८] इति।  
मृतानां पशूनामश्ववृषभवृष्णिवस्तानां शिरांस्युपधेयानीत्युपरिष्टाद्वाक्ष्यति । तदेत-त्स्थानं श्मशानमेव कृतं भवति । जीवकूर्मोपधानेनायं यजमानोऽश्मशानचिद्भ-

[[1947]]

वति । किंच यः कूर्मोस्ति स एष वास्तव्यो निवासयोग्यः कूर्मपृष्टे भूमेरवस्थितत्वात् । ततोऽपि कूर्मोपधानमित्यर्थः ।  
उपधानात्पूर्वमभ्यञ्जनं विधत्ते—  
“मधु वाता ऋतायत इति दघ्‍ना मधुमिश्रेणाभ्यनक्ति स्वदयत्येवैनम्” [सं. का. ५ प्र. २ अ. ८] इति।  
अभ्यञ्जनेनैनं कूर्मं स्वादू करोति । अभ्यञ्जनसाधनद्रव्यद्वयं प्रशंसति—  
“ग्राम्यं वा एतदन्नं यद्दध्यारण्यं मधु यद्दघ्‍ना मधुमिश्रेणाभ्यनक्त्युभयस्यावरुदध्धै” (सं. का. ५ प्र. २ अ. ८) इति।  
उभयस्य ग्राम्यस्याऽऽरण्यस्य च भोग्यजातस्य ।  
कूर्मापधानमन्त्रे द्योः पृथिवी चेतिशब्दद्वयस्य तात्पर्यं दर्शयति—  
मही द्योः पृथिवी च न इत्याहाऽऽभ्यामेवैनमुभयतः परि गृह्‍णाति” [सं. का. ५ प्र. २ अ. ८] इति।  
स्वयमातृण्णायाः पूर्वदेशं कूर्मस्य विधत्तेः—  
“प्राञ्चमुप दधाति सुवर्गस्य लोकस्य समष्ट्यै” (सं. का. ५ प्र. २ अ. ८) इति ।  
प्राञ्चं प्राग्देशवर्तिनम् । स्वर्गलोकोऽपि प्राग्देशवर्ती ।  
तस्मिन्प्राग्देशे कूर्मस्य प्रत्यङ्‍मुखत्वं विधत्ते—  
पुरस्तात्प्रत्यञ्चमुप दधाति तस्मात्पुरस्तात्प्रत्यञ्चः पशवो मेधमुप तिष्ठन्ते” [सं. का. ५ प्र. २ अ. ८] इति।  
स्वयमातृण्णायाः पुरस्तादुपधेयः कूर्मस्तं कूर्मं प्रत्यङ्‍मुखमुपदध्यात् । यस्यादेवं तस्मादाहवनीयस्य पुरस्ताद्युपे बद्धाः पशवः प्रत्यङ्‍मुखा यज्ञं सेवन्त ।  
यदुक्तं सूत्रकारेण—“प्रादेशभात्रं चतुःस्रवत्यौदुम्बरमुलूखलमुत्तरेऽꣳस प्रत्युनक्ति सर्वौषधस्य पूरयित्वाऽवहत्य परापूयेदं विष्णुर्वि चक्रम इति मध्येऽग्नेरुप दधाति” इति । तदिदं विधत्ते—

[[1948]]

“यो वा अपनाभिमाग्निं चिनुते यजमानस्य नाभिमनु प्र विशति स एनमी श्वरो हिꣳ सितोरुलूखलमुप दधात्येषा वा अग्नेर्नाभिः सनाभिमेवाग्निं चिनुतेऽहिꣳसायै” (सं. का. ५ प्र. २ अ. ८) इति।  
नाभिरहितत्वेन चीयमानो ग्‍निर्यजमानस्य नाभिं प्रविश्य हिंसितुं प्रभवति ।  
अतो नाभिस्थानीयमुलूखलमुपदध्यात् । तथा सति सनाभित्वेनास्य हिंसा न भवति। उलूखलस्य प्रकृतिद्रव्यं विधत्ते—  
“औदुम्बरं भवत्यूर्ग्वा उदुम्बर ऊर्जमेवावा रुन्धे” (सं. का. ५ प्र. २ अ. ८) इति।  
देवविशेषं विधत्ते—  
“मध्यत उप दधाति मध्यत एवास्मा ऊर्जं दधाति तस्मान्मध्यत ऊर्जां भुञ्जते” (सं. का. ५ प्र. २ अ. ८) इति।  
हस्तेनाभिनीयोलूखलस्य प्रादेशपरिमाणं विधत्ते—  
“इयद्भवति प्रजापतिना यज्ञमुखेन संमितम्” (सं. का. ५ प्र. २ अ. ८) इति।  
उपधानात्पूर्वभाविनं सर्वौषधावधातं विधत्ते—  
“अव हन्त्यन्नमेवाकः” (सं. का. ५ प्र. २ अ. ८) इति।  
अन्यत्राऽऽम्रातमिदं विष्णुरिति मन्त्रमुलूखलोदधाने विनियुङ्‍क्ते—  
“वैष्णव्यर्चोप दधाति विष्णुर्वै यज्ञो वैष्णवा वनस्पतयो यज्ञ एव यज्ञं प्रतिष्ठापयति” [सं. का. ५ प्र. २ अ. ८] इति।  
कल्पः “तद्विष्णोः परमं पदमिति मुसलम्” इति । पाठस्तु—  
तद्विष्णोः परममिति । सूरयो विद्वांसो वेदान्तपारं गता विष्णोस्तत्परमं पदं सदा पश्यन्ति । कीदृशं, दिव्याकाशे निरावरणे चक्षुरिऽऽवाततं व्याप्तम् । तादृशस्य विष्णोरनु-ग्रहात् । वैष्णववनस्पतिकार्यं मुसलमुपदधातीत्यर्थः । एतन्म न्त्रसाध्यमुसलोपधानविधि-त्वेनापि पूर्वोदाहृतं वैष्णव्यर्चेत्यादिब्राह्मणं योजनीयम्।  
कल्पः—“घ्‍रुवाऽसि पृथिवीति मध्येऽग्नेरुपदधाति” इति । तत्र प्रकृतत्वादुखामित्यनुवर्तते।  
पाठस्तु—  
ध्रुवाऽसि पृथिवीति । हे पृथिवि पृथिवीकार्यतया तत्स्वरूपे हे उखे त्वं ध्रुवाऽसि पृतन्यतः संग्रामं कर्तुमिच्छतः शत्रून्सहस्वामिभव । देवेभिर्देवैरमृतेन-

[[1949]]

स्यूताऽमृतसमानेन घृतेन पूरिता सत्यागा आगच्छः । एतन्मन्त्रसाध्यमुखोपधानं विधत्ते—  
“एषां वा एतल्लोकानां ज्योतिः । संभृतं यदुखा यदुखामुपदधात्येम्य एव लोकेभ्यो ज्योतिरव रुन्धे” [सं. का. ५ प्र. २ अ. ९] इति।  
उखारूपं यद्वस्त्वस्ति तदिदमेषां पृथिव्यादीनां लोकानां संबन्धि ज्योतिर्भवति। अतस्तत्संपादनायोखामुपदथ्यात् । देशविशेषं विधत्ते—  
“गध्यत उप दधाति मध्यत एवास्मै ज्योतिर्दधाति तस्मान्मध्यतो ज्योतिरुपास्महे” (सं. का. ५ प्र. २ अ. ९) इति।  
मध्यत उदरमध्ये जठराग्निरूपं ज्योतिरुपास्महे प्रतिदिनमनुभवामः।  
उपधेयाया उखायाः सिकतापूरणं विधत्ते—  
“सिकताभिः पूरयत्येतद्वा अग्नेर्वैश्वानस्य रूपꣳ रूपेणैव वैश्वानरमव रुन्धे” [सं. का. ५ प्र. २ अ. ९] इति।  
अन्वयव्यतिरेकाभ्यां पुरणं प्रशंसति—  
“यं कामयेत शोधकः स्यादित्यूनां तस्योप दध्यात्क्षोधुक एव एवति यं कामयेता-नुपदस्यदन्नमद्यादिति पूर्णां तस्योप दध्यादनुपदस्यदेवान्नमसि” (सं. का. ५ प्र. २ अ. ९) इति।  
सिकताभिः पूरिताया ईषन्न्यूनाया उखाया उपधाने सति क्षोघुकोऽन्नरहितः क्षुधाशीलो भवति । सोऽयं व्यतिरेकः । सिकतापूर्णाया उपधाने त्वनुपदस्यदेवाक्षीय-माणमेवान्नमत्ति । सोऽयमन्वयः ।  
कल्पः—“प्रबाहुगिष्टकायां हिरण्यशकलावध्यू (ध्यु) ह्य यास्ते अग्ने रुच इति द्वाभ्यां वामभृतम” इति । तत्र प्रथमामाह—  
यास्ते अग्न इति । हेऽग्‍ने सूर्ये सूर्यमण्डल उद्यत उदयं गच्छतस्ते तव रुचो दीप्तयो रश्मिभी रश्मिस्वरूपेण दिवमातन्वन्ति सर्वतो व्याप्‍नुवन्ति । रात्रौ या अग्नेदीप्तयस्या एव सूर्योदयकाले सूर्यरश्मयो भवन्ति । एतच्‍चाग्निहोत्रब्राह्मणे

[[1950]]

समाम्‍नातम्—“उद्यन्तं वावाऽऽदित्यमग्‍निरनुसमाराहति” इति । ताभिः सर्वाभिर्दीप्तिभिर्नो-ऽस्मदीयाय जनाय यजमानाय प्रकाशं कुरु । अथ द्वितीयामाह—  
या वो देवा इति । हे देवा वो युष्माकं संबन्धिन्यः सूर्यमण्डले वर्तमाना या रुचो दीप्‍तयः सन्ति । तथा गोष्वश्वेषु च या दीप्‍तयः सन्ति । हे इद्राग्‍नी हे बृहस्पते त्रयोऽपि यूयं ( ताभिः सर्वाभिः ) नोऽस्मदर्थं रुचं धत्त प्रकाशं संपादयत । एतन्मन्त्रसाध्यं वामभृ-दाख्याया इष्टकाया उपधानमौपानुवाक्यकाण्डे द्रष्टव्यम् ।  
कल्पः—“विराडज्योतिरिति तिस्रो रेतःसिचः” इति । पाठस्तु—  
वराड्ज्योतिरिति । विशेषेण राजत इति विराट्, एवंविधा रेतःसिगाख्या प्रथमेष्टकाऽस्मदनुग्रहार्थे ज्योतिरधारयत् । सम्यग्राजत इति सम्राट्, तादृशी द्वितीया रेतःसिगिष्टका । स्वयमेय राजा इति स्वराट्, तादृशी तृतीया रेतःसिगिष्टका ।  
कल्पः “अग्ने युक्ष्वा हि ये तव युक्ष्वा हि देवहूतमानिति द्वाभ्यामुखायाहुत्वा” इति। तत्र प्रथममाह—  
अग्ने युक्ष्वेति । हेऽग्ने देव तव संबन्धिनो येऽश्वासो ये केचिदश्‍वाः साधवो दान्ताः स त आशवः शीघ्रगामिनो[णो] भूत्वा रमलं वहन्ति सुष्टु वहन्तीत्यर्थः । तानश्‍वान्युक्ष्व योजय । अथ द्वितीयामाह—  
युक्ष्वा हीति । हेऽग्‍ने त्वं देवहूतमान्देवानामदिशयेनाऽऽह्‍वातॄन्युक्ष्व योजय । हिशब्दः प्रसिद्धार्थवाची । प्रसिद्धेऽस्मिकर्मणीत्यर्थः । योजने दृष्टान्तः रथीर श्‍वानिवेति । रथस्वामी यथाऽश्‍वान्योजति तद्वत् । किंच त्वं पूर्वाः षुरातनो होता होमोत्पादको भूत्वा निषदोऽस्मिन्यागस्थाने निषीद । वामभृन्मन्त्रयोरिव रेतःसि ङ्मन्त्राणां होममन्त्रपोश्च ब्राह्मणमौपानुवाक्यकाण्डे द्रष्टव्यम् ।  
कल्पः— “षुरुषशिरसि हिरण्यशल्कान्प्रत्यस्यति द्रप्सश्चस्कन्देत्यास्येऽभूदिदं विश्‍वस्य भुवनस्येति वर्चे त्वेति दक्षिणेऽक्षिणोलके रुचे त्वेवि सब्ये द्युते त्वेति कर्णयो-र्भासे त्वेति दक्षिणस्यां नासिकायां ज्योतिषे त्वेत्युत्तरस्याम्” इति ।  
उदाहृतेपु मन्त्रेषु प्रथमामृचमाह—

[[1951]]

द्रप्सश्चस्कन्देति । द्रव्यान्तरसंघट्टनेन स्फुटितो हिरण्यशल्को द्रप्सः । पृथिवीमधु चस्कन्द पृथिव्यां पतित इत्यर्थः । स च द्रप्सो हुतः सन्स्थानत्रयेऽनुसंचरति द्युलोकेऽ-न्तरिक्षलोके भूलोके च । तदतदभिप्रेत्य स्मर्यते—  
“अग्‍नौ प्रास्ताऽऽडुतिः सम्यगादित्यमुपतिष्ठते ।  
आदित्याज्‍जायते वृष्टिर्वृष्टेरन्नं ततः प्रजाः” ।। इति ।  
सोऽयमर्थो द्यामित्यादिनाऽभिधीयते। द्यामिमं च योनिमनु अन्तरिक्षरूपमिदं स्थानमनु संचरीत। यश्व पूर्वः, योऽपि पृथिवीमनु चस्कन्देति पूर्वोक्तस्थान विशेषस्त-मप्यनु संचरति। तृतीयं योनिं द्युलोकरुपमादित्यस्थानमनु संचरति। तमिमं त्रिषु स्थानेष्वनुसंचरन्तं द्रप्सं जुहोमि मनसा हुतमिव भावयामि। कुत्र होम इति तदुच्येत – अनु सप्त होत्रा इति। यस्यां दिशि द्रप्सः पतितस्तद्ब्यतिरिक्ता होमयोग्याः सप्त दिशो याः सन्ति तासु अनुक्रमेण जुहोमि। यथाऽयं द्रप्सो हुत आदित्यादिस्थानत्रयेषु संचरन्नुपकरोति तथा बावयमत्यर्थः। अथ विकल्पितां द्वितीयामृचमाह—  
अभूदिदमिति। इदं हिरण्यं विश्वस्व भुवनस्य भूतजातस्य वाजिनमन्नमभूत्। तथा वैश्वानरस्य च षिस्वेषां नराणां स्वामिनोऽग्नेश्वान्नमभूत्। अयमग्निर्हिरण्येन ज्योतिषा स्वयं ज्योतिष्मानभूत्। तथा रुक्मो रोचमानोऽग्निर्वर्चसा हिरण्यकान्त्या वर्चस्वामस्वयमपि कान्तिमानभूत। अत्र बाह्यप्रभा ज्योतिः। शरीरर्गतकांन्तिर्वर्च इति।  
ऋचे त्वेति। ऋचे त्वा रुचे त्वेति यजुर्द्वयम्। हे हिरण्यशकल येयमृकस्स्तो-त्ररूपा तदर्थे त्वां दक्षिणाक्षिगोलके प्रत्यस्यामि। तथा हे हिरण्यशकल याऽसौरुग्दी-प्तिस्तदर्थं त्वां वामाक्षिगोलके प्रत्यस्यामि।  
एसैर्मन्त्रैर्यस्यावयवेषु हिरण्यशकलानि प्रत्यस्याते तस्य पुरुषशीर्षस्योपधानं षिधत्ते—  
“सहस्रं वै प्रति पुरुषः पशूनां यच्छति सहस्रमन्ये पशवो मध्ये पुरुषशीर्षमुप दधाति सवीर्यत्वाय” [सं. का. ५ प्र. २ अ. ९] इति।

[[1952]]

अत्र हि पुरुषशीर्षाश्वर्षभवृष्णि स्तानां शिरांस्युपधेयानि । तेषां मध्ये यः पुरुषः स एक एव पशूनां सहस्रं यजमानाय प्रयच्छति । अन्ये त्वश्वर्षभवृष्णिवस्ताश्चत्वारः पशवो मिलित्वा पशूनां सहस्रं प्रयच्छन्ति । तथा सत्यश्वादिभ्यः पुरुषस्यातिप्रशस्तत्वा-त्तदीयं शिरो मध्य उपदध्यात् । तच्‍चोषधानं वीर्यसाहित्याय संपद्यते । तस्य षुरुषशी-र्षस्योखासमीपदेशं विधत्ते—  
“उखायामपि दधाति प्रतिष्ठामेवैनद्वमयति” (सं. का. ५ प्र. २ अ. ९) इति। उखायामुखासमीपे ।  
तस्य पुरुषशीर्षस्याऽऽस्यादिच्छिद्रेषु हिरण्यशकलप्रक्षेपं विधत्ते—  
“व्यृद्धं वा एतत्प्राणैरमेध्यं यत्पुरुषशीर्षममृतं खलु वै प्राणा अमृतꣳ हिरण्यं प्राणेषु हिरण्यशल्कान्प्रत्यस्यति प्रतिष्ठामवैनद्वमयित्वा प्राणैः समर्धयति” (सं. का. ५ प्र. २ अ. ९) इति।  
तदेतत्पुरषस्य शिरः प्राणैर्वियुक्तत्वाद्यज्ञानर्हं, प्राणास्तु मरणहीनत्वादमृतमि-त्युच्यन्ते । लोके हि प्राणवियोगे सति शरीरस्यैव मरणं न तु प्राणानाम् । हिरण्यं चाग्‍निसंयोगे सति विनाशाभावादमृतम् । अतः प्राणसंचारस्थानेष्वास्यादिषु हिरण्य-शकलान्प्रक्षिपेत् । तथा सत्युखायां प्रतिष्ठापितं शिरः प्राणैः समृद्धं भवति ।  
कल्पः—“समित्स्रवन्तीति शतातङ्क्यनां दघ्‍न मधुमिश्रेण परुषशिरः पूरयति” इति । पाठस्तु—  
समित्स्रवन्तीति । धेनाः पानयोग्या दधिमध्ववयवाः समित्स्रावन्ति सम्यक्प्र-वहन्त्येव । तत्र दृष्टान्तः- सरितो न सरित इव, यथा नद्यः प्रवहन्ति तद्वत् । ते चान्तः शरीस्याभ्यन्तरे हृदा मनसा हृदयपुण्डरीकवार्तिनाऽन्तःकरेणन पूयमानाः शोध्यमाना दधिमध्ववयवा घृतस्य धाराः संपद्यन्ते । ताश्च बारा अभिचाकशीमि अभितः प्रकाश-यमि । अनुभवामीत्मर्थः । आसां घृतधारणां मध्ये हिरण्मयः सुवर्णमय इव तेजोरूपः पुरुषस्य मूर्धा वेतसो जलप्रवाहमध्यगतवेतसवृक्ष इवाव भासते । एतन्मन्त्रसाध्यं पूरणं विधत्ते—  
“दघ्‍ना मधुमिश्रेण पूरयति मधव्योऽसानीति” [सं. का. ५ प्र. २ अ. ९] इति।

[[1953]]

अहं मधव्योऽसानि मधुररसभोगयोग्यो भवानीत्यनेनाभिपायेणैतत्पुरुषशिरो मधुयुक्तेन दघ्‍ना पूरयेत् । तस्य दघ्‍नो गुणविशेषं विधत्ते—  
“शृतातङ्क्येन मेध्यत्वाय” (सं. का. ५ प्र. २ अ. ९) इति।  
द्विविधं दधि, तत्रैकं रजतप्रक्षेपादिना स्वयमेव घनी भवति, अन्यत्तु पक्‍व क्षीरादातञ्चनेन निप्पद्यते । तत्र क्षीरातञ्चनाभ्यां निष्पन्नं यागयोग्यम् । तस्मात्तादृशेनैव पूरयेत् । तदिदं दधिमधुद्वयं प्रशंसति—  
“ग्राभ्यं वा एतदन्नं यद्दध्यारण्यं मधु यद्दघ्‍ना मधुमिश्रेण पूरयत्युभयस्यावरुध्यै” (सं. का. ५ प्र. २ अ. ९) इति।  
कल्पः—“तस्मिन्त्सुपर्णो मधुत्कुलायीति पुरुषशिर आदाय” इति ।  
पाठस्तु—  
तस्मिन्त्सुपर्ण इति । तस्मिन्वेतसस्थानीये पुरुषशिरसि मधुकृत्कश्विन्मधुकर आस्ते। कीदृशः, रुपर्णः शोभनपक्षोपेतः। कुलायी कुलायो मधुकराणां निवासस्थानं सोऽस्यास्तीति कुलायी। किं कुर्वन्, देवताभ्यो देवतार्थं मधु भजन्संपादयन। तस्य पुरुषशिरसस्तीरे समीपे हरयो मधुहरणशीलाः सप्तच्छिद्रवर्तीत्वेन सप्तसंख्याका मधुकरा आसते। किं कुर्वन्तः, स्वधां स्वधाकारोपलक्षितभोग्यवस्तुरुपाममृतस्य मधुनो धारां दुहानाः शावयन्तस्ते। पुरुषशिरसि प्राणसमृद्धिसंपादनाय हिरण्यशकलपक्षेपः पूर्वंमभिहितः। प्राणेष समृद्धेषु सत्सु चेतनं जीवात्मानमासाद्य मधुकररूपत्वं संपाद्य तेन पुरुषशिरः प्रशस्यते। मथा लोके मधुकरः कास्मिंश्विद्वृक्षे स्वनिवासाय कुलायं कृत्वा मधु संदापयति, तत्र मध्वर्थं यदपा, (प) रं कुलायं कृतं तस्य च्छिद्ररुपासु नाडीषु क्षुद्रा मधुकराः स्वस्वशक्त्यनुसारेण मधू संपादयन्तो वर्तन्ते तद्वत्। तदेतत्सर्वत्र रूपककल्पनया संपादितम्। इत्थं प्रशस्तमिदं पुरुषशिरोऽनेन मन्त्रेण स्वी कुर्यात्। यत्पूर्वं विहितं पुरुषशीर्षमुपदधातीति तदेतदुपधानं कर्तुमिदं पुरुषशीर्षादानं द्रष्टव्यम् अत्र विनियोगसंग्रहः—

[[1954]]

घ्‍रुवेति स्वयमातृण्णां स्पृशेत्प्रेति दधाति ताम्।  
काण्डाद्दूर्वेष्टकां द्वाभ्यामषाढां मधु बा त्रिभि।।  
अनक्ति मधुमित्रेण दघ्ना कूर्मं महीत्वतः।  
कूर्मं दधाति तद्विष्णोर्मुसलं हि घ्रुवेत्युखाम्।।  
यास्ते वामभृतं द्वाभ्यां विराड्रेतःसिचस्त्रिभिः।  
अग्ने द्वाभ्यामुखाहोमो द्रप्सः पुरुशशीर्षके ।।  
आस्ये स्वर्णं क्षिपेत्तत्र मन्त्रोऽभूरिति वा भवेत्।  
ऋचे रुचेद्वयादक्ष्णोः सुवर्णशकले क्षिपेत्।।  
समिद्दघ्ना च मधुना परयेन्नरशीर्पकम्।  
तस्मिंस्तच्छिर आदत्ते पञ्चविंशतिरीरिताः।।

अत्र मीमांसा।  
तृतीयाध्प्रयास्याष्टमे पादे द्वितीयाधिकरणे चिन्तितम्—  
इष्टकावरदानं किं स्वामिनः स्यादुतर्त्विजः।  
स्वामिनः पूर्ववन्नैवमध्वर्योर्वचनादिदम्।।

य एतमिष्टकामुपदध्यात्स त्रीन्वरान्दद्यात् ” इत्यत्राध्वर्योर्गोत्रयदानं वा चनिकम्। नह्यति वचनस्यातिभारः।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  
नवमोऽनुवाकः ।। ९ ।।

### १० 
( अथ चतुर्थाष्टके द्वितीयप्रपाठके दशमोऽनुवाकः )।  

आ॒दि॒त्यं गर्भं॒ पय॑सा सम॒ञ्जन्त्सह॒स्र॑स्य  
प्रति॒मां वि॒श्वरू॑पम् । परिवृङ्‍‍ग्धि॒ हर॑सा॒

[[1955]]

माऽभि मृ॑क्षः श॒तायु॑षं कृणुहि ची॒यमा॑नः।  
इ॒मं मा हिꣳसीर्द्वि॒पादं॑ प॒शूनाꣳ सह॑स्त्राक्ष॒-  
मेध॒ चा ची॒यमा॑नः । म॒युमा॑र॒ण्यमनु॑ ते  
दिशामि॒ तेन॑ चिन्वा॒नस्त॒नुवो॒ नि षी॑द।  
वात॑स्य॒ ध्राजिं॒ वरु॑णस्य॒ नाभि॒मश्वं जज्ञा॒-  
नꣳ स॒रि॒रस्य॒ मध्ये॑ । शिशुं॑ न॒दीना॒ꣳ हरि॒-  
मद्रि॑बुद्ध॒मग्ने॒ मा हि॑ꣳसीः [ १] प॒रमे व्यो॑-  
मन् । इ॒मं मा हि॑ꣳसी॒रेक॑शफं पशू॒नां क॑-  
निक्र॒दं वा॒जिनं॒ वाजि॑नेषु । गौ॒रमा॑र॒ण्यमनु॑  
ते दिशामि॒ तेन॑ चिन्वा॒नस्त॒नुवो॒ नि षी॑द ।  
अज॑स्र॒मिन्दु॑मरु॒षं भु॑र॒ण्युम॒ग्निमी॑डे पू॒र्वचि॑त्तौ॒  
नमो॑भिः । स पर्वभिर्ऋतु॒शः क्रल्प॑मानो॒ गा  
मा हि॑ꣳसी॒रदि॑तिं वि॒राज॑म् । इ॒मꣳस॑मुद्रꣳ  
श॒तधा॑र॒मुत्सं॑ व्य॒च्यमानं॒ भुव॑नस्य॒ मध्ये॑ ।  
घृ॒तं दुहा॑नामदि॑तिं॒ जना॒याग्ने॒ मा ( २ )  
हि॒ꣳ॑सीः॒ प॒र॒मे व्यो॑मन् । ग॒व॒यमा॑र॒ण्यमनु॑  
ते दिशामि॒ तेन॑ चिन्वा॒नस्त॒नुवो॒ नि षी॑द ।  
वरू॑त्रिं॒ त्वष्टु॒र्वरु॑ण॒स्य नाभि॒मर्वि॑ जज्ञा॒नाꣳ  
रज॑सः॒ पर॑स्मात् । म॒हीꣳ सा॑ह॒स्रीमसु॑रस्य  
मा॒यामग्ने॒ मा हि॑ꣳसीः पर॒मे व्यो॑मन् । इ॒-  
मामू॑र्णा॒युं वरु॑णस्य भा॒यां त्वचं॑ पशू॒नां  
द्वि॒पदां॒ चतु॑ष्पदाम् । त्वष्टः॑ प्र॒जानां॑ प्रथ॒मं

[[1956]]

ज॒नित्र॒मग्‍ने॒ मा हि॑ꣳसीः पर॒मे व्यो॑मन् ।  
उष्ट्र॑मार॒ण्यमनु॑ ( ३ ) ते॒ दि॒शामि॒ तेन॑ चि-  
न्वा॒नस्त॒नुवो॒ नि षी॑द । यो अग्निर॒ग्नेस्त-  
प॒सोऽधि॑ जा॒तः शोचा॑त्पृथि॒व्या उ॒त वा॑  
दि॒वस्परि॑ । येन॑ प्र॒जा वि॒श्वक॑र्मा॒ व्यान॒ट्  
तम॑ग्‍ने॒ हेडः॒ परि ते वृणक्‍तु । अ॒जा ह्य॑ग्ने-  
रज॑निष्ठ॒ गर्भा॒त्सा वा अ॑पश्यज्‍जनि॒तार॒मग्रे॑ ।  
तया॒ रोह॑माय॒न्‍नुप॒ मेध्या॑स॒स्तया॑ दे॒वा दे॒व-  
ता॒मग्र॑ आयन् । श॒र॒भमा॑र॒ण्यमनु॑ ते दिशा-  
मि॒ तेन॑ चिन्वा॒नस्त॒नुवो॒ नि षी॑द [ ४] ।।  
( अग्ने॒ मा हि॑ꣳसी॒रग्ने॒ मोष्ट्र॑मारण्यमनु॑ शर॒मो नव॑ च )  
इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयप्रपाठके दशमोऽनुवाकः ।। १० ।।

( अथ चतुर्थकाण्डे द्वितीयप्रपाठके दशमोऽनुवाकः )।  
[अथ चतुर्थकाण्डे द्वितीयप्रपाठके दशमोऽनुवाकः]।  
नवमेऽनुवाके स्वयमातृण्णाद्युपधानमुक्तम् । दशमे पशुशीर्षोपधानं वक्तव्यम् ।  
कल्पः “आदित्यं गर्भमित्युखायां पुरस्ताच्‍चु( च्‍चि )बुकं प्राचीनमुत्तानं प्राङ्‍मुख उपधाय” इति । पुरुषशिर इत्यनुवर्तते । पाठस्तु—  
आदित्यं गर्भमिति । हेऽग्ने त्वं चीयमानः सन्नादित्यं गर्भमदितिदेवतायाः संबन्धि तत्कार्यरूपं गर्भसदृशमिदं परुषशीर्षं परिवृङ्‍‍‍ग्धि परितो वर्जितं कुरु । हरसा तेजसा त्वदीयज्वालरूपेण माऽभिवृक्षोऽभिमर्शनं स्पर्शं मा कुरु । ज्वालया सर्वं दहन्नप्येत-त्पुरुषशीर्षं मा दहेत्यर्थः । अनेन दाहाभावेन तं गर्मं यजमानं वा शतायुषं कृणुहि कुरु। कीदृशं गर्भं, सहस्त्रस्य प्रतिमां पशुसहस्रेण तुल्यं सदृ

[[1957]]

शम् । अत एव ब्राह्मणेऽभिहितम्—“सहस्र वै प्रति पुरुषः पशूनां यच्छति सहस्त्रमन्ये पशवो प्रध्ये पुरुषशीर्षमपु दधाति सवीर्यत्वाय” इति।  
कल्पः—“पशूशीर्षाण्युपदधाति यं कामयेतापशुः स्यादिति विषूचीनानि तस्ये-त्युक्तं वातस्य घ्राजिमिति पुरस्तात्प्रतीचीनमश्षस्याजस्त्रमिन्दुमिति पश्चात्प्राचीनमृषभस्य वरूत्रिं त्वष्टुरिति दक्षिणत उदी॑चीनं वृष्णेर्यो अग्निरग्नेरित्युत्तरतो दक्षिणं वस्तस्य तान्यव्यवायेनोत्सर्गैरुपतिष्ठत इमं मा हिꣳसीर्द्विपादमिति पुरुषस्येमं मा हिꣳसीरेकशफ-मित्यश्वस्येमꣳ समुद्रमित्यृषभस्येमाभूर्णायुमिति वृष्णोरजा ह्यग्नेरिति वस्तस्य” इति ।  
तत्तन्मूर्धोपधानमन्त्रेभ्योऽनन्तरमेवाऽऽम्‍नातास्तत्तदुपस्थानमन्त्रा अनु ते दिशा-मीत्युत्सर्गलिङ्गत्वादुत्सर्गा इत्युच्यन्ते । तैस्तैर्मन्त्रैस्ततच्छिरस उपस्थानं कुर्यात् ।  
तत्र पुरुषशीर्षस्योपस्थानमन्त्रमाह—  
इमं भा हिꣳ सीरिति । हे सहस्राक्ष सहस्रसंख्याकज्वालारूपचक्षुर्युक्त (* हे मेध यज्ञनिष्पादक,) आचीयमानः सर्वतः पशुमूर्धभिरूपचर्य प्राप्‍नुवानः पशूनां ग्राम्याणामारण्यानां च मध्य इमं पुरुषभूर्यरूपं द्विपादं ग्‍राम्यंपशुं मा हिंसीदार्हरूपां हिंसा मा कार्षीः । यदि तव भक्ष्यापेक्षा तर्हि ते नव भक्षणायेममारण्यं मयुं कृष्णमृग-मनुदिशामि पुरुषशीर्षमनु त्वद्भक्ष्यत्वेनातिसृजामि । तेन मधुभक्षणेन ज्वालारूपास्तनु-वस्त्वदीयतनूश्चिन्वानः पोषयन्निह निषीद ।  
अथाश्वशिरस उपधानमन्त्रमाह—  
वातस्य प्राजिमिति । हेऽग्नेऽश्वं मा हिंसीर्ज्वालया मा दह । विविधरोगेभ्यो रक्षणप्रदाहः । सहस्रमश्वस्य रोगाः सन्ति, तेभ्यः सर्वेभ्यः पालनमित्यर्थः । तच्‍च परममुत्कृष्टं, रक्षितस्याश्वस्य पूनरुपद्रवकथा यथा न जायते तथा रक्षणं रक्षणस्य परमत्वं, तादृशे परमे व्योमन्नेनमश्वं स्थापयेति शेषः । कीदृशमश्वं, वातस्य ध्राजिं वायोर्गतिस्वरूपं वायुवच्छीघ्‍रगतिमित्यर्थः । वरुणस्य नाभिम्, अपामधिपतेर्वरुणस्य नाभिस्थानीयं, यथा स्वोदरमध्यवर्तिनी नाभिर्वस्त्रप्रावरणा  
* धनुश्चिन्हान्तर्गतद्यन्थस्थाने ‘मेधे यज्ञ’ इति भवितुं युक्तम्।

[[1958]]

दिना पाल्यते तद्वदत्यन्तप्रियत्वाद्वरुणेन पालनीयमित्यर्थः । अत एव प्रियत्वमाभि प्रेत्य “प्रजापतिर्वरुणायाश्वमनयत्” इत्याम्नायते । अश्वमेधकाण्डेऽपि “वारुणो वा अश्वः” इत्याम्नातम्। सरिरस्य मध्ये जज्ञानं समुद्रजलस्य मध्ये वडवारूपेणोत्पन्नम् । अत एवाप्सुयोनिर्वा अश्व इत्यन्यत्र श्रुतम् । नदीनां शिशुम । यदा नदीनां षतिः समुद्रः पूर्वोक्तन्यायेन पिता तदा नदीनां मातृत्वादयं तच्छिशुः । हरिमुपर्यारूढस्य पुरुषस्य हर्तारं नेतारम् । आद्रिबुद्धं मार्गमध्ये खुरैश्‍चुर्णीकृता येऽद्रयः शुद्रापाषाणास्तैर्बुद्धं, तादृशान्पाषाणान्दृष्ट्‍वा मार्गेऽस्मिन्नश्वो गत इति घोद्धुं शक्यते । अथाश्वशिरस उपस्थानमन्त्रमाह—  
इमं मा हिꣳ सीरिति । पशूनां चतुष्पदां मध्य एकशफमिमगश्वं माहिंसीः । कीदृशमश्वं, कनिक्रदं हेषाशब्दरुपेणात्यन्तक्रन्दनेनोपेतं, वाजिनेषु वाणिनं शीघ्रगति-युक्तेषु प्राणिष्वत्यन्तशीघ्रगतियुक्तम् । गौरः सिंहः । शेषं पूर्ववत् ।  
अथ ऋषभशिरस उपधानमन्त्रमाह—  
अजस्रमिन्दुमिति । पूर्वेषां महर्षीणां चित्तिर्बुद्धिस्तत्र पूज्यत्वेन वर्तमानमिति शेषः । तैर्ध्यैयमतमग्निं नमोभिर्नमस्कारैर्युक्तोऽहमीडे स्तौमि । कीदृशमग्निम् । अज-स्रीमन्दुं निरन्तरं परमैश्वर्योपेतम् । अरुःशब्दो मर्मबाची । अरुषं मर्मसंघातं भुरण्युं भरन्तं पालयन्तम् । यथा यजमानस्य मर्माणि वैरिणो नोद्‍घाटयन्ति तथा कुर्वन्तमि-त्यर्थः । सोऽग्‍निरादित्यरूपेण स्थित्वा पर्वभिरमावस्यादिभिस्तिथिभिर्ऋतुशस्तस्मिंस्त-स्मिन्‍नृतौ कल्पमानः कर्माणि संपादयन्वर्तते । तादृश हेऽग्ने गामृषभमूर्धानमेतं मा हिंसीः । कीदृशं गाम्, अदितिमखण्डनीयं विराजं विशेषेण राजमानम् । अथर्षभशिरस उपस्थानमन्त्रमाह—  
इमꣳ समृद्रमिति । हेऽग्ने जनाय यजमानार्थमिमं गामृषभमूर्धानं माहिंसीः, किंतु परमे व्योमन्‍नुत्तमे विविधरक्षणे स्थितं कुरु । कीदृशम्, इमं समुद्रं सम्यगुन्नतं, शतधारं स्वजातीयधेनुद्वारा शतसंख्याकक्षीरोपेतम् । अत एवोत्सं

[[1959]]

जलप्रवाहसहशं भुवनस्य मध्ये व्यच्यमानं विद्यमानं सेव्यमानं वा, घृतं दुहानां स्वजातियधेनुक्षीरादिद्वारा घृतदोहनयुक्तम्, अदितिमखण्डनीयम्। गवयो गोसदृश आरण्यो मृगाविशेप:। शेषं पूर्ववत् ।  
अथ वृष्णिशिरस उपधाननन्त्रमाह—  
वरू त्रिंत्वष्टुरिति । हेऽग्नेऽविं वृष्णिशिरो मा हिंसीः । कीदृशीमविं, त्वष्टुर्वरूत्रिं रूपाणां निर्माता यस्त्वष्टा तस्यानुग्रहाद्वरणीयरूपयुक्तां, वरणस्य नाभिमनिष्टनिवारक-स्याग्नेर्नाभिस्थानीयां परस्माद्रजसो जज्ञानामुत्कृष्टाज्‍जगद्रञ्जनात्प्रजा पत्युरस उत्पन्नाम् । सप्तमकाण्डे उरसो बाहुभ्यमित्यादिवाक्येऽविः पशूनामिति श्रुतम् । महीं महतीं साहस्रीं सहस्रमूल्यामसुरस्य मायां सुवर्भानोरसुरस्य संबन्धित्वेन निर्मिताम् । अत एव द्विती-काण्डे सुवर्भानुरित्यादिवाक्येनाभिहिता । वृष्णिशिरस उपस्थानमन्त्रमाह—  
इमामूर्णायुमिति । हेऽग्ने इमामूर्णायुमविं वृष्णिशिरोरूपां मा हिंसीः । कीदृशीं वरुणस्य मायामनिष्टनिवारकस्याग्नेः संबन्धित्वेन निर्मितां द्विपदां मनुष्याणां चतुष्पदां गवादीनां च त्वचं त्वक्सदृशीम् । यथा त्वचा शरीरमावृतं तथा द्विपादो मनुष्याः शीतनिवारणायाविजन्येन कम्बलेनाऽऽच्छादितो भवन्ति । चतुष्पादोऽप्यश्वा बलीव-र्दाश्च भारबाहने मार्दवाय पृष्टे कम्बलेनाऽऽच्छादिता भवन्ति । तथा त्वष्टुः प्रजापतेः सकाशादुत्पद्यमानानां प्रजानां मध्ये प्रथमं जनित्रं प्रधानत्वेनोत्पन्नम् । प्राधान्यं च वीर्यवत्त्वात् । वीर्यवत्त्वं च बाहुजन्यानां सर्वेषामाभ्नातं “तस्मात्ते वीर्यावन्तो वीर्या-द्ध्यसृज्यन्त” इति । उष्ट्रः प्रसिद्धः । अथ बस्तशिरस उपधानमन्त्रमाह—  
यो अग्निरग्नेरिति । अत्र पञ्चम्यन्तोऽग्निशब्दोऽग्रणीत्वयोगेन प्रजापतिवाची । तस्य च सृष्टिसंकल्परूपं यत्तपस्तस्मात्तपसो योऽयमग्निर्व्यवहारहेतुर्जातः । तपोयुक्ता-दग्निर्जात इत्येतश्रोतृब्राह्मणे समाम्नातम्—“तदूभूयोऽतप्यत । तस्मात्तेपानादग्निरजायत” इति। प्रजापतेस्तपसोऽधि जातो योऽग्निः पृथिव्याः परि-

[[1960]]

भूमेरुपरि शोचाच्छोचति तपतीत्यर्थः । उत वा दिवस्परि अपि च स्वर्गस्योपरि शोचति। किंच येन वस्तरूपेण विश्वकर्मा जगत्स्रष्टा प्रजापतिर्व्यानड्‍‍विविधाप्रजाः पशून्व्याप्तवान् । बस्तस्य प्रजापशुसृष्टिसाधनत्वं काम्यपशुकाण्डे समाम्नाः तम्—“ततोऽजस्तूपरः समभवत्तꣳ स्वायै देवतायां आलभत ततो वै स प्रजाः पशूनसृजत” इति। हेऽग्ने तपसो योऽधिजातस्तथाविध तव हेडः कोपो येन बस्तेन विश्वकर्मा ससर्ज तं बस्तं परिबृणक्तु परिवर्जितं करोतु मा विनाशयत्वित्यर्थः । तस्यैव वस्ताशिरस उपस्थानामन्त्रमाह—  
अजा ह्यग्नेरिति । हि यस्मादियमजाऽग्नेर्गर्भादुदरादजनिष्ट । अत एवाऽऽभ्ना- तम्—“स आत्मनो वपामुदक्खिदत्तामग्‍नौ परागृह्‍णात्ततोऽजस्तूपरः समभवत्” इति। सैवाग्नेः प्रजापतेश्चोत्पन्ना जनितार स्वोत्पादकं प्रजापतिमपश्यदुत्पत्त्यनन्तर मेव इष्ट-वती । यस्मादेवमजा प्रशस्ता तस्मात्तयाऽजया मेध्यासो याग योग्यायजमानारोहं स्वर्गमुपायन्सामीप्येनैव प्राप्ता विलम्बमन्तरेणैव प्राप्ता इत्यर्थः। किंचेदानीं वर्तमाना देवा अग्रे पूर्वस्मिञ्जन्मनि तगैवाजया कर्माण्यनुष्ठाय देवता मायन्देवत्वं प्राप्ताः। ईदृश (शोऽ) स्य वस्तशिरसो महिमेति तात्पर्यार्थः। शरभः सिंहधाती क्रूरमृगः। उक्तैर्मन्त्रैः साध्यं शीर्षोपधानं विधत्ते—  
“पशुशीर्षाण्युप दधाति पशवो वै पशुशीर्षाणि पशूनेवाव रुन्धे ” [ सं॰ का॰ ५ प्र॰ २ अ॰ ९] इति।  
अन्वयव्मतिरेकाभ्यां पशुशीर्षाणां पुरुषशीर्षाभिमुख्यं विधत्ते—  
“यं कामयेतापशुः स्यादिति विषूचीनानि तस्योप दध्याद्विषूच एवास्मात्प-शून्दधात्यपशुरेव भवति यं कामयेत पशुमान्त्स्यादिति समाचीनानि तस्योप द ध्यात्समचि एवास्मै पशून्दधाति पशुमानेन भवति ” [ सं॰ का॰ ५ प्र॰ २ अ॰ ९] इति।  
विषूचीनानि बहुमुखानि पुरुषशिरः प्रति विमुखानीत्यर्थः। सोऽयं व्यतिरेकः। समीचीनानि पुरुषशिरः प्रत्यभिमुखानीत्यर्थः। सोऽयमन्वयः।  
सामान्येन बिहितं पुनर्विशेवाकारेण विधत्ते—  
“पुरस्तात्पतीचीनमश्वस्योप दधाति पश्वात्प्राचीनमृषभस्यापशवो वा अन्ये

[[1961]]

गोअश्वेभ्यः पशवो गोअश्वानेवास्मै समीचे दधाति ” (सं॰ का॰ ५ प्र॰ २ अ॰ ९) इति।  
अश्वशिरः पूर्वस्यां दिशि प्रत्यङ्‍मुख उपदध्यात्। ऋषभशिरः प्रतीच्यां दिशि प्राङ्‍मुख उपदध्यात्। गोभ्योऽश्वेम्यश्व येऽन्ये जातितः। पशुत्वेऽप्यप्रशस्तत्वादपशव एव। तस्मात्प्रशस्तयोर्गवाश्वशिरसोराभिमुख्योपधानेन यजमानार्थं सर्वान्पशूनभिमुखा-नेव करोति।  
अथोपस्थानमन्त्रेष्वारण्यानामनुदेशनस्य तात्पर्यं दर्शयति—  
“एतावन्तो वै पशवो द्विपादश्व चतुष्पादश्व तान्वा एतदग्नौ प्र दधाति यत्प-शुशीर्षाण्युपदधात्यमुमारण्यमनु ते दिशामीत्याह ग्राम्येभ्य एव पशुभ्य आरण्या-न्पशूञ्छुचमनूत्सृजति तस्मात्समावत्पशूनां प्रजायमानानामारण्याः पशवः कनीयाꣳसः शुचा ह्यृताः” (सं॰ का॰ ५ प्र॰ २ अ॰ ९) इति।  
ये द्विपादो मनुष्यादयो येऽपि गवादयश्वतुष्पादा एतावन्त एव लोके विद्य-मानाः पशवः । एवं सति पुरुषशीर्षाणां चोपधानेन तान्सर्वानग्नौ प्रक्षिपति। अतस्त-त्परिहारायाऽऽरन्यपशूनामेनुदशनम्। तेन चानुदेशनेन ग्राम्येभ्यः पशुभ्योऽपकृष्या-ऽऽरण्यान्पशून्प्रति शुचं वह्‍‍नितापं प्रेरयति। हि यस्माच्छुचा वह्‍‍नितापेनाऽऽरण्याः पशव ऋताः प्राप्तास्तस्माद्‍ग्राम्यैः पशुभिरुत्पत्तिसम्योऽपि ते कनीर्यासो मूल्यानर्हाः।  
यदुक्तं सूत्रकारेण—“नमो अस्तु सर्पेभ्य इति दक्षिर्णेऽसे सर्पशिर उप दध्याद्विषूचीनं पशुशीर्षेरपि वा यजुरेव वदेन्नोपदध्यात् ” इति।  
तत्रोपधानं विधत्ते—  
“सर्पशीर्षमुप दधाति यैव सर्पे त्विषिस्तामेवाव रुन्धे” (सं॰ का॰ ५ प्र॰ २ अ॰ ९) इति। त्विषिर्दीप्तिः। मन्त्रपाठमात्रं विधत्ते-  
“यस्तमीचीनं पशुशीर्षैरुपदध्याद्‍ग्राम्यान्पशून्दꣳ शुकाः स्युर्यद्विषूचीनमारण्या-न्यजुरेव वदेवव तां त्विषिꣳ रुन्धे या सर्पे न ग्रान्यान्पशुन्हिनस्ति नाऽऽण्यान् ” (सं॰ का॰ ५ प्र॰ २ अ॰ ९) इति।

[[1962]]

सर्पशीर्षस्य संमुखत्वे विमुखत्वे च भावसद्भावात्प्रकारान्तरासंभवाच्च तदुप-धानं परित्यज्य मन्त्रमेव पठेत्। तदा मन्त्रपाठेन सर्पत्विषिरपि प्राप्यते। संमुखविमुख-त्वयोरभावाद्दोषद्वयमपि नास्ति।  
तमिमं केवलमन्त्रपक्षमुपेक्ष्योपधानपक्षस्यैव प्राप्तिप्रतिप्रसवं विधत्ते—  
“अथो खलूपधेयमेव यदुपदधाति तेन तां त्विषिमेव रुन्धे या सर्पे यद्यजुर्वदति तेन शान्तम” (सं॰ का॰ ५ प्र॰ २ अ॰ ९) इति।  
सर्पे या त्विषिस्तामुपधानेन लभते। मन्त्रपाठेन सर्पशिरसः शान्तत्वादेशनमपि न भवति। अत्र विनियोगसंग्रहः—  
आद्युखायां शिरो घत्त इममित्युपतिष्ठते।  
वाताश्वस्य शिरः प्राच्यां दध्यादिमं जपेत्तथा॥  
अजर्षभशिरः पश्वादिममित्यनुमन्त्रणम्।  
वरु दक्षिणतो बृष्णिशिरस्तन्मन्त्रणं त्विमाम्॥  
य उदिच्यां बस्तशिरस्तन्मन्त्रणमजेत्यतः।  
दशमे त्वनुवाकेऽस्मिन्दश मन्त्रा उदीरिताः॥  
अथ मीमांसा।

प्रथमाध्यायस्य चतुर्थपादे षोडशाधिकरणे चिन्तितम्—  
पशवोऽन्ये गवाश्वेभ्योऽपशवो वा इति श्रुतम्।  
अजादिष्वपशुत्वं यद्‍गुणवादोऽथवा स्तुतिः॥  
स्तुत्यमभावाद्‍गुणस्तेषु पशुकार्यनिषेधनम्।  
अशक्यत्वान्निषेधस्य धटाद्यर्थाभिधायिना॥  
पशवोऽपशुशब्देन प्राशस्त्याभावसाम्यतः।  
लक्ष्यास्तत्र निमित्तं तु प्रशंसैव गवाश्वयोः॥

इदमाम्नायते – “अपशवो वा अन्ये गोअश्वेभ्यः पशवः ” इति। अत्राजादिषु श्रूयमाणां यदपशुत्वं तस्यार्थवादत्वं न संभवति। पशुत्वमात्रनिषेधेन स्तुतेरप्रति-भानात्। ततः पशुकार्यनिषेधरूपो गुणोऽभिधीयत इदि चेत्। मैवम्। अ-

[[1963]]

जादिपशुविधिवैयर्थ्यप्रसङ्गेन निषेद्धुमशक्यत्वात्। अपशुशब्दः पशुव्यतिरिक्तं घटा-दिपदार्थमभिदधाति। तस्मिन्धटादौ गवाश्ववत्प्राशस्त्यं नास्ति। सोऽयं प्राशस्त्याभा-वोऽजादिषु पशुष्वस्तीत्यनेनाभिप्रायेण पशव तव सन्तोऽप्यजादयो घटादिसाम्या-दपशुशब्देन लक्ष्यन्ते। पूर्वत्र यजमानकार्यसिद्धिराग्नेये मुखजत्वमादित्ववत्तेजस्वित्वं च यजमानादिशब्दानां प्रस्तराद्यर्थेषु प्रवृत्तिनिमित्तम्। तत्प्रवृत्तिफलं प्रस्तरादि-प्रशंसा। इह त्वपशुशब्दस्यागादिषु प्रवृत्तौ गावश्वयोः प्रशसैव निमित्तं फलं च। द्विप्रकारा हि प्रशंसा-वस्तुनि विद्यमानगुणोत्कर्ष एकः प्रकारः, स्तावकेन शब्देन संपादितो गुणो-त्कर्षोऽपरः प्रकारः। गवाश्वयोरजादिभ्य उत्कर्षो लोकसिद्धो यः सोऽत्र निमित्तम्। अजादयः स्वभावतः पशवोऽपि सन्तो वाश्वौ प्रत्यपशवः संपन्नाः। ईदृशो गवाश्वयोर्म-हिमेति स्तुतिः फलम। तस्मात्। “अपशवो वा अन्ये ” इत्ययमर्थवादः। अयमेव न्याय उदारहणान्तरे योजनीयः। “अयज्ञो वा एष योऽसामा ” इत्येकमुदाहरणम्। “ असत्रं वा एतद्यदच्छन्दोमम् ” इत्यपरमुदाहरणम्। अग्निहोत्रदर्शंपूर्णमासादिर्यज्ञोऽपि सामहीनत्वादयज्ञो भवति। ईदृशः साम्नो महिमा। छन्दोमशब्दन चतुर्विंशस्वत्वारिं-शोऽऽष्टाचरवारिंश इत्येते त्रयः स्तोमा उच्यन्ते। अक्षरसख्यासाम्येन गायत्रीत्रिष्टुब्जगतीछन्दोभिर्मीयमानत्वात्। तेषां च विष्टुतिः सामब्राह्मणे द्रष्टव्या। अतः सत्रमपि चतुर्दशरात्रादिकं छन्दोमरहितत्वादसत्रं भवति। ईदृशश्छन्दोमानां महिमेत्येवं स्तावकत्वादर्धवादत्लम्।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  
दशमोऽनुवाकः ॥ १० ॥

### ११ 
[अथ चतुर्थाष्टके द्वितीयप्रपाठके एकादशोऽनुवाकः]।  
इन्द्रा॑ग्नी रोच॒ना॒ दिवः परि॒ वाजे॑षु मूषथः।  
तद्वां चेति॒ प्र वीर्यम्। श्रथ॑दूवृ॒त्रमु॒त स॑नोति॒

[[1964]]

वाज॒मिन्द्रा॒ यो अ॒ग्नी सहु॑री सप॒र्यात्।  
इ॒र॒ज्यन्ता॑ वस॒व्य॑स्य॒ भूरेः॒ सह॑स्तंगा॒ सह॑सा  
वाज॒यन्ता॑। प्र च॑र्षणिभ्यः॑ पृतना॒ हवे॑षु॒ प्र  
पृ॑थि॒व्या रि॑रिचाथे दि॒वश्व॑। प्र सिन्धु॑भ्यः॒  
प्र गि॒रिभ्यो॑ महि॒त्वा प्रेन्द्रा॑ग्नी॒ विश्वा॒ भुब॒-  
नाऽत्य॒न्या मरु॑तो यस्य॒ हि [१] क्षये॑  
पा॒था दि॒वो वि॑महसः। स सु॑गो॒पातमो॒  
जनः॑। य॒ज्ञैर्वा॑ यज्ञवाहसो विप्र॑स्य वा मती॒-  
नाम्। मरु॑तः शृणु॒ता हव॑म्। श्रि॒यसे॒ कं  
भा॒नुभिः॒ सं मि॑मिक्षिरे॒ ते व॒श्मिभि॒स्त ऋ  
व्क॑भिः सुखा॒दयः॑। ते वाशी॑मन्त इ॒ष्मिणो॒  
अभी॑रवो वि॒द्रे प्रि॒यस्य॒ मारु॑तस्य॒ धाम्नः॑।  
अव॑ ते॒ हेड॒ उदु॑त्त॒मम्। कया॑ निश्चि॒त्र आ  
भु॑वदू॒ती स॒दावृ॑धः सखा॑। कया॑ शचि॑ष्टया  
व॒ता [२] । को अ॒द्य यु॑ङ्‍क्ते धु॒रि गा  
ऋ॒तस्य॒ शिमी॑वतो भा॒मिनो॑ दुर्हृणा॒यून।  
आ॒सन्नि॑षून्हृ॒त्स्वसो मयो॒भून्य ए॑षां भृ॒त्यामृ॒-  
ण॒धत्स जी॑वात्। अग्ने॒ नयाऽऽदे॒वाना॒ꣳ शं  
नो॑ भवन्तु॒ वाजे॑वाजे। अ॒प्स्व॑ग्ने॒ सधि॒ष्टव॒  
सौष॑धी॒रनु॑ रुध्यसे। ग॒र्भे सञ्जा॑यसे॒ पुनः॑।  
वृषा॑ सोम द्यु॒माꣳ अ॑सि वृषा॑ देव॒ वृष॑व्रतः।

[[1965]]

वृषा॒ धर्मा॑णि दधिषे। इ॒मं मे॑ वरुण॒ तत्त्वा॑  
यामि॒ त्वं नो॑ अग्ने॒ स त्वं नो॑ अग्ने [३] ॥  
(हि वृ॒ता म॒ एका॑दश च)

अथ कृष्णयजुर्वेदीयतैत्तिरीयसंहितायां चतुर्थाऽष्टके  
द्वितीयप्रपाठके एकादशोऽनुवाकः ॥११॥

विष्णो॑र्दि॒वस्पर्यन्न॑प॒तेऽपे॑त॒ समि॑तं॒ या जा॒ता मा नो॒ऽभ्य॑स्थाद्ध्‍रु॒वाऽसि॑ ध॒रुणा॑ऽऽदि॒त्यं गर्भ॒मिन्द्रा॑ग्नी रो॒चनैका॑दश ॥ ११॥

विष्णो॑र॒स्मिन्ह॒व्येति॑ त्वा॒ऽहं धी॒तिभि॒र्होत्रा॑ अ॒ष्टाच॑त्वारिꣳज्ञत्॥ ४८॥

हरिः॑ ॐ ।

इति कृष्णयजुर्वेदीयतैत्तिरीयसंहितायां चतुर्थाष्टके  
द्वितीयः प्रपाठकः ॥ २ ॥

( अथ चतुर्थकाण्डे द्वितीयप्रपाठके एकादशोऽनुवाकः )।  
दशमेऽनुवाके पशुशिरसामुपधानमुक्तम्। अथैकाशे याज्यानुवाक्या उच्यन्ते।  
चातुर्मास्येषु वरुणप्रघासाख्यं यद्द्वितीयं पर्व तस्मिन्हवींषि चत्वार्या-म्नातानि—  
“ऐन्द्राग्नमेकादशकपालं मारुतीमामिक्षां वारुणीमामिक्षां कायमेकक-पालम् ” इति। तत्रैन्द्रग्नस्य पुरोनुवाक्यामाह—  
इन्द्राग्नी रोचनेति। दिवो द्युलोकस्य रोचना भासकौ हे इन्द्राग्नी वाजेषु हविर्लक्षणेष्वन्नेषु परिभूषथः परितः प्राप्नुतो भागमिति शेषः। तत्तस्मात्कारणद्वां युव-योर्वीर्यं सामर्थ्यं प्रचेति प्रकर्षेणाज्ञायि लोके सर्वैर्ज्ञातमित्यर्थः।  
तत्रैव याज्यामाह—  
श्नथदूवृत्रमुतेति। यो यजमान इन्द्राग्नी सपर्यात्परिचरति। कीदृशा-विन्द्राग्नि, सहुरी समानाह्‍वानौ। स यजमानो वृत्रं वरिणं श्नथद्विनाशयति। उ-

[[1966]]

तापि च वाजमन्नं सनोति सर्वेभ्यः प्रयच्छति। पुनरपि भूरेर्बहुलस्य वसव्यस्येरज्यन्ता, ईश्वरत्वं प्राप्तवन्तौ, सहसा स्वकीयेन बलेन सहस्तमाऽदिशयेन सोढारौ परबलस्या-भिभवितारावित्यर्थः। वाजयन्ता वाजमन्मात्मन इच्छन्तौ।  
तत्रैव विकल्पितां याज्यामाह—  
प्र चर्षणिभ्य इति। हे इन्द्राग्नी पृतना संग्रामेषु हवेषु हविः स्वीकारार्थे-ष्वाहवानेषु च चर्षणिभ्यो मनुष्येभ्यः प्रिरिचाथे परिरिचाथे प्ररिक्तावतिरिक्तौ भवथ:। सर्वानपि मनुष्यानतिरिच्य वर्तेथे इत्यर्थः। तथा पृथिव्या दिवश्व प्ररिरिचाथे तदुभयमतिरिच्य वर्तेथे। तथा सिन्धुभ्यः प्ररिरिचाथे। तथा गिरिभ्यः पर्वतेभ्यः प्ररिरिचाथे। किं बहुना, अत्यन्याऽत्यन्तमितराणि विश्वा भुवना सर्वाणि भुवनानि महित्वा स्वकीयेन महिम्ना युवां प्ररिरिचाथे अतिरिच्य वर्तेथे।  
अथ मारुत्या आमिक्षायाः पुरोनुवाक्यामाह—  
मरुतो यस्य हीति। हे मरुतो दिवो द्युलोकादागता यूयं यस्य यजमानस्य क्षये गृहे पाथ रक्षां कुरुथ। कीदृशा मरुतः, विमहसो विशिष्टं महस्तेजो येषान्ते विमहसः। स जनस्तादृशो यजमानः सुगोपातमोऽतिशयेन रक्षको भवतु। तत्रैव विकल्पितामन्यां पुरोनुवाक्यामाह—  
यज्ञैर्वा यज्ञेति। यज्ञवाहसो यज्ञस्य वोढारो हे मरुतो यज्ञैर्वा निमित्तभूतै-र्हवं मदीयमाह्‍वानं शृणुत। तत्रैव याज्यामाह—  
श्रियसे कं भानुभिरिति। हे [ते] मरुतः पुरोवातरूपाः सन्तः कं श्रियसे प्राणिभिराश्रयितुं भानुमिर्भासकै रश्मिभिः सूर्यरश्मिभिः सहिताः सँमिमिक्षरे मेघ-वृष्टया भूमिं सम्यक्सेक्तुमिच्छन्ति। ते मरुत ऋव्कभिर्याज्यापुरोनुवाक्यारूपाभि-ऋर्ग्भिः स्तुताः सन्तः सुखादयः शोभनं हविः खादितवन्तः। ततस्ते मरुतो वाशीमन्त उत्साहजनितवोषरूपबहुविधशब्दवन्तः, इष्मिणः स्वगृहान्प्रति गतवन्तः अभिरवः स्वकार्यस्य निष्पन्नत्वेन विघ्नकारिभ्योऽसुरेभ्यो भयरहिताः, प्रियस्य मारुतस्य धाम्नो मरुतां संबन्धि यत्प्रियं स्थानं तद्विद्रे लब्धवन्तः।

[[1967]]

अथ वारुणीमामिक्षामित्येतस्य याज्यानुवाक्ययोः प्रतीके दर्शयति—  
अव ते हेड इति। अव ते हेड इति पुरोनुवाक्या। उदुत्तममिति याज्या। एतच्चोभयं वैश्वानरो न उत्येत्यस्मिन्ननुवाके व्याख्यातम।  
अथ कायमेककपालमित्यस्य पुरोनुवाक्यामाह—  
कया नश्र्वित्र इति। कस्य प्रजापतेः संबन्धिनीत्यस्मिन्नर्थे स्रीलिङ्गः केतिशब्दो वर्तते। ऊतिशब्दो रक्षणवाची। कयोत्या प्रजापतिसंबन्धिना रक्षणेन चित्र आभुवद्विचित्रोऽयं यज्ञो नोऽस्मान्प्रत्यागतः। कीदृशो यज्ञः, सदावृधः सर्वदा वर्धमानः, सखा सखिवत्प्रियतमः। स च यज्ञः कया प्रजापतिसंबन्धिन्या शचि ष्टयाऽतिशयितया शक्त्या वृता युक्त इत्यर्थः। तत्रैव याज्यामाह-  
को अद्य युङ्‍क्त इति। कः प्रजापतिरद्यास्मिन्दिन ऋतस्य धुरि यज्ञस्या-ग्रभागे यज्ञप्रवृत्तिवेलायामित्यर्थः। गा वाग्विशेषानस्मदीयस्तुतिरूपान्युङ्‍क्ते स्वचित्ते योजयति। कीदृशान्वाग्विशेषान्, शिमीवतः कर्मयुक्तानेतत्कर्मयोग्यानित्यर्थः। भामिनः स्वार्थावभासकान। दुर्हृणायून्दुःखहरणशीलान्। आसन्निषूनस्मदीययास्यं मुखमिष्यन्ति गच्छन्तीत्यासन्निषवस्तान। हृत्स्वसो हृत्सु स्तुत्यानां हृदयेषु सन्ति तिष्ठन्तीति हृत्स्वसस्तान्हृदयंगमानतिप्रियानित्यर्थः। मयोभून्सुखस्य भावयितृन। यो यजमान एषां वाग्विशेषाणां सृत्या भरणक्रियामृणधद्वर्थयति पुनः पुनः स्तौतीत्यर्थः । स यजमानो चीवाच्चिरं जीवति।  
अथ स्विष्टकृतो याज्यानुवाक्ययोः प्रतीके दर्शयति—  
अग्ने नयेति। अग्ने नय सुपथेति पुरोनुवाक्या। आ देवानामपि पन्था-मिति याज्या। तच्चोभयमुभा वामिन्द्राग्नी इत्यनुवाके व्याख्यातम्।  
अथाऽऽमिक्षानिष्पादिनो वाजिनहविषो याज्यानुवाक्ययोः प्रतीके दर्शयति—  
शं नो भवन्त्विति। शं नो भवन्तु वाजिनो हवेष्विति पुरोनुवाक्या। वाजेवाजेऽवत वाजिन इति याज्या। एचच्चोभयं देवस्याहंꣳ सवितुरित्यनुवाके व्याख्यातम्। अथावभृते प्रथमाज्यभागस्य पुरोनुवाक्यामाह—

[[1968]]

अप्स्वग्ने सधिष्टवेति। हेऽग्ने ते तव साधिः सहो बलमप्सु वर्तते। स त्वमोषधीरनुरुध्यसे व्रीहियवाद्योषधीरनुसरीस। जाठराग्निरूपेण तत्स्वीकारात्। अरण्योर्गर्भे स्थितः सन्पुनः पुनर्जायसे। अथ द्वितीयाज्यभागस्य पुरोनुवाक्यामाह-  
वृपा सोम द्युमामिति। हे सोम त्वं वृषा कामानां वर्षयिताऽसि। द्युमान्दीप्तिमांश्चासि। हे देव यस्मात्त्वं वृषा वर्षयिता तस्मात्वं वृषव्‍रतो वर्षणनिमित्तं व्‍रतं कर्म यस्य स वृषव्‍रतः। किंच यस्मात्त्वं वृषा वर्षयिता तस्माद्धर्माणि पुण्यानि दधिषे। हे सोम त्वं वृषा धारयिताऽसि।  
अथ वारुणस्य याज्यानुवाक्ययोः प्रतीके दर्शयति—  
इमं मे वरुणेति। इमं मे वरुण श्रुधीति पुरोनुवाक्या। तत्त्वा यापि ब्रह्मणा वन्दमान इति याज्या। एतच्चोभयमिन्द्रं वो विश्वतस्परीन्द्रं नर इत्यनुवाके व्याख्यातम्। अथाग्निवारुणास्विष्टकृतः संयाज्ययोः प्रतीके दर्शयति—  
त्वं नो अग्न इति। त्वं नो अग्ने वरुणस्येति पुरोनुवाक्या । स त्वं नो अग्नेऽवमो भवोतीति याज्या। एतच्योभयमायुष्ट आयुर्दा अग्न इत्यस्मिन्ननुवाके व्याख्यातम्। अत्र विनियोगसंग्रहः—  
वारुणाख्यप्रघासेषु याज्या अन्त्यानुवाकगाः।  
इद्राग्नी तिस्र ऐन्द्राग्ने मारुते तु मरुत्रयम्॥  
अवोदु वाक्णे यागे कया के काययागके।  
अग्न आ देवा [ वा] संयाज्ये शं नो वाजे तु वाजिने॥  
अप्सुद्वयं चावभृथेऽनुवाक्ये आज्यभागयोः।  
इमं तत्त्वा प्रधानस्य प्रोक्ते त्वं स त्वमित्यम्॥  
संयाज्ये इति मन्त्रास्तु वि॑शतिः समुदीरिताः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे द्वितीयप्रपाठके  
एकादशोऽनुवाकः ॥ ११॥

[[1969]]

वेदार्थस्य प्रकाशेन तमो हार्दं निवारयन्।  
पुमर्थांश्र्वतुरो देयाद्विद्यातीर्थमहेश्वरः॥

इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधवाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
चतुर्थकाण्डे द्वितीयः प्रपाठकः ॥ २ ॥

## ३ 
(अथ चतुर्थाष्टके तृतीयः प्रपाठकः)।  

### ०१ 
(तत्र प्रथमोऽनुवाकः)।

हरिः॑ ॐ ।  
अ॒पां त्वेम॑न्त्सादयाम्य॒पां त्वोद्म॑न्त्सादया-  
न्य॒पां त्वा॒ भस्म॑न्त्सादयाम्य॒पांत्वां॒ ज्योति॑षि  
सादयाम्य॒पां त्वाऽय॑ने सादयाम्यर्ण॒वे सद॑ने  
सीद समु॒द्रे सद॑ने सीद सलि॒ले सद॑ने सी-  
दा॒पां क्षये॑ सीदा॒पाꣳ सधि॑षि सीदा॒पां त्वा॒  
सद॑ने सादयाम्य॒पां त्वा॑ स॒धस्थे॑ सादयाम्य  
पां त्वा॒ पुरी॑षे सादयाम्यपां त्वा॒ योनौ॑ सा-  
दयाम्य॒पां त्वा॒ पाथ॑सि सादयामि गाय॒त्री  
छन्द॑स्रि॒ष्टुप्छन्दो॒ जग॑ती छन्दो॑ऽनुष्टुप्छन्दः॑  
पङ्‍‍क्तिश्छन्दः॑ (१) ॥  
[ योनौ पञ्च॑दश च]।

इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके प्रथमोऽनुवाकः ॥ १॥

[[1970]]

अथ चतुर्थकाण्डे तृतीयः प्रपाठकः ।  
(तत्र प्रथमोऽनुवाकः)।  
यस्य निःश्वसितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्॥  
प्रपाठके द्वितीयो हि चितिक्षेत्रं निरूपितम्।  
वाच्यास्तृतीयके पञ्च चितयोऽत्र त्रयोदश॥  
अनुवाकास्त्रिभिर्द्वाभ्यां तथा द्वाभ्यां चतुष्टयात्।  
एकेन चितयो याज्या इत्यर्था अनुवाकगाः॥

तत्र प्रथमेऽनुवाके प्रथमचितिगता अपस्याभिधाना इष्टका उच्यन्ते।  
कल्पः- “अपस्या उपदधात्यपां त्वेमन्त्सादयामीति पञ्च पुरस्तात्प्रती-चीरर्णवे सदने सीदेति पञ्च दक्षिणत उदीचरिपां त्वा सदने सादयमीति पञ्च पश्वा-त्प्राचीर्गायत्री छन्द इति पञ्चोत्तरतो दक्षिणा ” इति।  
तत्र प्रथमपञ्चकमन्त्रानाह—  
अपां त्वेमन्निति। हे इष्टके त्वा त्वामपामेमुञ्जलसंबन्धिनि प्रवाहदि-गमनप्रकारे सादयमि स्थापयामि। एवमुत्तत्रापि योज्यम। ओद्मन्वीचीतरङ्गदिरुप उन्दने भस्मन्भासके शुक्लरूपे ज्योतिषि प्रकाशनैर्मल्य इत्यर्थः। अयने नदीकू पाद्याधारे। अथ द्वितीयेष्टकापञ्चकमन्त्रानाह—  
अर्णवे सदने सीदेति। अर्णवशब्देन सादृश्यत्प्रौढतटाकाद्युपलक्ष्यते। तच्चापां सदनं, तस्मिन्स्थाने हे इष्टके सीदोपविश। समुद्रः प्रसिद्धः । सलिलशब्देना-निर्धारितविशेषो जलमात्राधार उपलक्षितः। क्षीयन्ते शुष्यन्त्यापोऽत्रेति शुष्कतटा-कादीः क्षयः। जलेन सह मेघे धीयते स्थाप्यत इति सधीर्वर्षोपलादिः। अथ तृतीय-पञ्चकमन्त्रनाह  
अषां त्वा सदन इति। हे इष्टके त्वामपां सदने नद्यादौ सादयामि। अद्भिः सह विद्यु दियो यत्र मेधे तिष्ठन्ति सोऽयं मेधः सधस्थः। षुरीषशब्देन नाद्यादिगताः सिकता उच्यन्ते। योनिशब्देन जलकारणभूतोऽग्निरुच्यते। “अग्ने-

[[1971]]

रापः ” इति श्रुतेः। पीयते जलं जीमूतेरत्रेति पाथः समुद्रः। चतुर्थपञ्चकमन्त्रानाह—  
गायत्री छन्द इति। हे इष्टके त्वं गायत्र्याख्यच्छन्दोरूपाऽसि। एवमि तरत्रापि। एतैर्मन्त्रैः साध्यमुपधानं विधत्ते—  
“पशुर्वा एष यदग्निर्योनिः खलु वा एषा पशोर्विक्रियते यत्प्राचीनमैष्टकाद्यजुः क्रियते रेतोऽपस्या अपस्या उप दधाति योनावेव रेतो दधाति ” [सं॰ का॰ ५ प्र॰ २ अ॰ १०] इति।  
योऽयमग्निः स एष पशुप्राप्तिहेतुत्वात्पशुरेव। इष्टकोपवानात्पूर्वं यदङ्गजातमनुष्ठीयते तेन षशोरेषा योनिरेव विकृता भवति। यथा लोक ऋतुकाले विकृता योनी रेतोधारणमपेक्षते तद्वदित्यर्थः। अब्लिङ्गगतैर्मन्त्रैरुपधेया इष्टका अपस्याः। ताश्व रेतःस्थानीयाः। अतस्ता उपदध्यात्। तदुपधानेन योनावेव रेतो धारितं भवति । सामान्येन विहितं विशेषाकारेण पुनर्विधत्ते—  
“पञ्चोप दधाति पाङ्‍काः पशवः षशूनेवास्मै प्र जनयति ” [सं॰ का॰ ५ प्र॰ २ अ॰ १०] इति।  
अत्र पुरस्तादित्यध्याहर्तव्यम। पूर्वस्यां दिशि पञ्चेष्टका उपदध्यात्। सपुच्छैः पादैः पञ्चभिर्योगात्पशवः पाङ्‍काः।  
अथ द्वितीयपञ्चकस्य देशं विधत्ते  
“पञ्च दक्षिणतो वज्‍रो वा अपस्या वज्‍रेणैव यज्ञस्य दक्षिणतो रक्षाꣳस्यपहन्ति ” (सं॰ का॰ ५ प्र॰ २ अ॰ १०) इति।

वज्‍रवद्वैरिनिवारणसमर्थत्वादपस्यानां वज्‍रत्वम्।  
अथ तृतीयपञ्चकस्य देशं विधत्ते—  
“पञ्च पश्वात्प्राचीरुप दधाति पश्वाद्वै प्राजीनꣳरेतो धीयते पश्र्वादेवास्मै प्राचीनꣳ रेतो दधाति ” [सं॰ का॰ ५ प्र॰ २ अ॰ १०] इति।  
प्राचीः प्राङ्‍मुखाः। लोके हि पश्विमायां दिश्यवपस्थितेन प्राङ्‍मुखेन पुरुषेण रेतः प्राचीनं संमुखमेव गर्भाशये स्थाप्यते। अतो यजमानार्थमपि तथा कृतं भवति। पूर्वपश्र्विमयोरिष्टकाः सह प्रशंसति—

[[1972]]

“पञ्च पुरस्तात्प्रतीचीरुप दधाति पञ्च पश्र्वात्प्राचीस्तस्मात्प्राचीनꣳ रेतो धीयते प्रतीचीः प्रजा जायन्ते ” [सं॰ का॰ ५ प्र॰ २ अ॰ १०] इति।  
प्रतीचीः प्रत्यगपवर्गाः । प्राच्यां प्रथमामाधाय ततः पश्विमायां द्वितीयां ततोऽपि पश्र्विनायां तृतीयेत्येषा रीतिः। प्राचीरित्यत्र तद्विपरीता रीतिः। लोकेऽपि पुरो योन्यभिमुखत्वेन रेतःस्थापनं, तद्विपर्ययेण प्रजननम।  
चतुर्थपञ्चकस्य देशं विधत्ते—  
“पञ्चोत्तरतश्छन्दस्याः पशवो वै छन्दस्याः पशूनेव प्रजातान्त्स्वमायत-नमभि पर्यूहते ” [सं॰ का॰ ५ प्र॰ २ अ॰ १०] इति।  
पूर्वोपधानेन प्रजातान्वशूननेनोपधानेन स्वस्थानं प्रापयति।  
देशविशेषान्विधाय समुदायाकारेण प्रशंसति—  
“इयं वा अग्नेरतिदाहादविमेत्सतौ अपस्या अपश्यन्ता उपाधत्त ततो वा इमां नात्यदहद्यदपस्या उपदधात्यस्या अनतिदाहाय ” [सं॰ का॰ ५ प्र॰ २ अ॰ १०] इति।  
अपां शान्तत्वादपस्याभिरतिदाहस्य परिहारः।  
पुनः प्रकारान्तरेण प्रशंसति—  
“उवाच हेयमददित्स ब्रह्मणाऽन्नं यस्यैता उपधीयान्तै य उ चैना एवं वेद ” [सं॰ का॰ ५ प्र॰ २ अ॰ १०] इति।  
यस्य यजमानस्यैता अपस्या उपधीयन्ते, योऽपि विद्वानेता (ना) अपस्या उक्तप्रकारेण जानाति, स यजमानः स च वेदिता ब्रह्मणा मुख्यया वृत्त्याऽन्नम ददिद-न्नमत्त्येवमिदं वाक्यमियं पृथिव्युवाच ह। तस्मादपस्याः प्रशस्ता इति तात्पर्यार्थः। अत्र विनियोगसंग्रहः—  
अपामपस्या दिक्ष्वेता उपधेमास्तु विंशतिः॥  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे द्वितीयप्रपाठके  
प्रथमोऽनुवाकः ॥ १ ॥

[[1973]]

### ०२ 
( अथ चतुर्थकाण्डे तृतीयप्रपाठके द्वितीयोऽनुवाकः )।  
अ॒यं पु॒रो भु॒वस्तस्य॑ प्राणो भौ॑वाय॒तो व॑  
स॒न्तः प्रा॑णाय॒नो गा॑य॒त्री वास॒न्ती गा॑यत्रि॒यै  
गा॑यत्रं गा॑य॒त्रादु॑पा॒ꣳ शुरू॑पा॒ꣳ शोस्त्रि॒वृत्र्रि॒  
वृतो॑ रथंत॒रꣳ र॑थंत॒रद्वसि॑ष्ठ ऋषिः प्र॒जाप॑-  
तिगृहीतया॒ त्वया॑ प्रा॒णं गृ॑हणामि प्र॒जा-  
भ्यो॒ऽयं द॑क्षि॒णा वि॒श्वक॑मां॒ तस्य॒ मनो॑ वै-  
श्वकर्मणं ग्री॒ष्मो मा॑न॒सस्त्रि॒ष्टुग्ग्रै॒ष्मी त्रि॒-  
ष्टुभ॑ ऐ॒डमै॒डाद॑न्तर्या॒मो॑ऽन्तर्या॒मात्प॑ञ्चद॒शः प॑-  
ञ्चद॒शाद्बृ॒हद्बृह॒तो भ॒रद्वा॑ज ऋषिः॑ प्र॒जाप॑-  
तिगृहीतया॒ त्वया॒ मनः॑ [१] गृ॒ह्‍णा॒मि॒ प्र॒-  
जाभ्यो॒ऽयं प॒श्वाद्वि॒श्वव्य॑चा॒स्तस्य चक्षु॑र्वैश्व-  
व्यच॒सं व॒र्षाणि॑ चाक्षु॒षाणि जग॑ती वा॒र्षी  
जग॑त्या॒ ऋक्ष॑म॒मृक्ष॑माच्छु॒क्रः शु॒क्रात्स॑प्तद॒शः  
स॑प्तद॒शाद्वै॑रू॒पं वै॑रू॒पाद्वि॒श्वामि॑त्र॒ ऋषिः॑ प्र॒-  
जाप॑तिगृहीतया॒ त्वया॒ चक्षु॑र्गृह्‍णामि प्र॒जा-  
भ्य॑ दृ॒दमु॑त्त॒रात्सृव॒स्तस्य॒ श्रोत्रꣳ सौ॒वꣳ श॒र-  
च्छौ॒त्र्य॑नुष्टुप्छा॑र॒द्य॑नु॒ष्टुभः॑ स्वा॒रꣳ स्वा॒रान्म॒-  
न्थी म॒न्थिन॑ एकवि॒ꣳश ए॑कवि॒ꣳशाद्व॑रा॒जं  
वै॑राजाज्ज॒मदग्नि॒र्ऋ॑षिः॑ प्र॒जाप॑तिगृहीतया  
[२] त्वया॒ श्रोत्रं॑ गृहणामि प्र॒जाभ्य॑ इ॒यमु-  
परि॑ म॒तिस्तस्यै॒ वाङ्‍मा॒ती हे॑मन्तो वा॑च्या-

[[1974]]

य॒नः प॒ङ्‍‍क्तिर्है॑म॒न्ती प॒ङ्क्त्यै नि॒धन॑वन्नि॒ध-  
न॑वत आग्रय॒ण आ॑ग्रय॒णात्र्रि॑णवत्रयस्त्रि॑ꣳ शौ  
त्रि॑णवत्रयस्त्रि॒ꣳ शाभ्याꣳ॑ शाक्वररैव॒ते शा॑व्क  
ररैव॒ताभ्यां॑ वि॒श्वकर्मषिः॑ प्र॒जाप॑तिगृहीतया॒  
त्वया॒ वाचं॑ गृहणामि प्रजाभ्यः॑ [३] ॥  
[ त्वया॒ मनो॑ ज॒मद॑ग्नि॒र्ऋषि॑ प्र॒जाप॑तिगृहीतया त्रि॒ꣳशञ्च॑]

इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके द्वितीयोऽनुवाकः ॥ २ ॥

( अथ चतुर्थकाण्डे द्वितीयप्रपाठके द्वितीयोऽनुवाकः )।  
प्रथमेऽनुवाकेऽपस्या उक्ताः। अथ द्वितीये प्राणभृत उच्यन्ते। कल्पः—“अयं पुरो भुव इति पञ्चाशतं प्राणभृतो दशदश प्रतिदिशमक्ष्णया दश मध्येऽन्तरा मन्तरा मुपधाय ” इति।  
तत्र पूर्वस्यां दिश्युपथेयानां दशेष्टकानां मन्त्रमाह—  
अयं पुरो भुव इति। भवत्यस्माज्जगदिति भुवः। भुवःशब्दः प्रजा-पतिमाचष्टे। पुरः पूर्वस्यां दिशि अयं भुवो वर्तत इति शेषः। हे इष्टके तद्रूपाऽसी-त्यभिप्रायः। एवमुत्तरेष्वपि वाक्येषु योज्यम्। तस्य भुवः शब्दाभिधेयस्य प्रजापतेः संबन्धी प्राणः । अत एवापत्मत्वमुपचर्य भौवायनू इत्युच्यते। तस्य च प्राणस्य श्वासवृत्तिरू स्यापत्यत्वेनोपचस्तिः प्राणायनो वसन्त ऋतुः। तस्य च वसन्तस्य संबीन्धनी वासन्ती गायत्री। तस्याश्छन्दोरूपाया गायत्र्याः संबन्धि गायत्रं साम। तस्माञ्च गायत्रसाम्न उत्पन्न इवोपांशुग्रहः। तस्माच्चोपांशुग्रहादुत्पन्न इव त्रिवृत्स्तोमः। तस्माञ्च त्रिवृत्स्तोमादुत्पन्नमिव रथंतरं साम। तस्माद्रर्थतरसाम्न उत्पन्न इव वसिष्टाख्य ऋषिः । हे इष्टके यथोक्तप्रकारेण प्रजापतिप्रणवसन्तादी रूपोपचारेण प्रजापतिगृहीतया त्वया प्रजाभ्यः सर्वासां प्रजानां प्राणं गृह्‍णामि

[[1975]]

प्रजानां प्राणसिद्धये त्वामुपदधामीत्यर्थः। यद्यप्ययमेकवाक्यत्वादेक एव मन्त्रस्त थाऽपि प्रतीष्टकमावृत्त्या दश मन्त्राः संपद्यन्त।  
अथ दक्षिणस्यां दिश्युपधेयानामिष्टकानां मन्त्रमाह—  
अयं दक्षिणेति। विश्वानि कर्माणि जगद्व्यापाररूपाणि यस्यासौ विश्वकर्मा प्रजापतिः। दक्षिणा दक्षिणस्यां दिशि योऽयं विश्वकर्मा हे इष्टके तद्रूपात्वमसि। प्राणवसन्तादिपरम्परेव मनोग्निष्मादिपरम्परा व्याख्येया। ऐडमिति साम विशेषः।  
अथ पश्र्विमायां दिश्मुपधेयानामिष्टकानां मन्त्रमाह—  
अयं पश्चाद्विश्वेति विश्वं सर्वं जगद्व्यचति व्याप्नोततिति विश्वव्यचाः प्रजापतिः। शेषं पूर्ववद्योजनीयम्। वर्षाणि वर्षर्तुः। ऋक्षममिति सामविशेप:।  
अथोत्तरस्यां दिश्युपधेयानां मम्त्रमाह—  
इदमृत्तरादिशि। सौति सर्वं जगत्प्रेरयतीति सुवःशब्दः प्रजापतिवाची। उत्तरस्यां दिशि यदिदं सुवः प्रजापतिशरीरं हे इष्टके त्वं तद्रूपाऽसीति योज्यम। स्वारमिति सामविशेषः। शेषं पूर्ववद्योज्यम।  
अथ मध्यदेश उपधेबानामिष्टकानां मन्त्रमाह—  
इयमुपरि मतिरिति। मन्यते कृत्स्रं जगज्जानातीति मतिः प्रजापतिः। ऊर्ध्वायां दिशि येयं मतिः प्रजापतितनुर्हे इष्टके तद्रूपा त्वमसि। मतिनाम्नः प्रजापतेरपत्यरूपा येयं वाक्सा माती। वाचोऽपत्यं वाच्यायनः। निधनवदिति सामविशेषः। तत्रैकैकस्मिन्यन्त्रे प्रजापतिरिन्द्रियमृतुश्छन्दः सामविशेषो ग्रहः स्तोमः पृष्ठस्तोत्रं सामर्षिरिति नवानामेतेषां पदार्थानां यद्यपि लोकप्रसिद्धो जन्यजनकभावो नास्ति, तथाऽपि मन्त्रर्थत्वेन मनसा भावयितुमिदमुक्तमित्यविरोधः। एतैर्मन्त्रैः साध्यमुपधानं विधत्ते—  
“प्राणभृत उप दधाति रेतस्येव प्राणान्दधाति तस्माद्वदन्प्राणन्पश्मञ्शृ-ण्वन्पशुर्जायते ” (सं॰ का॰ ५ प्र॰ २ अ॰ १०) इति।  
पूर्वं रेतोरूपा अपस्या उपहिताः । तत ऊर्ध्मं प्राणभृतामुपधानेन रेतसि प्राणान्स्थाषयति। यस्मादेवं गर्भाशये सिक्ते रेतसि प्राणः स्थाप्यन्ते तस्माद्रेतः कार्य पशुर्वदनादिभिर्वागादिव्यापारैर्युक्तो जायते।

[[1976]]

सामान्येन विहितं पुनर्विशेषाकारेण विधत्ते—  
“अयं पुरो भुव इति पुरस्तादुप दधाति प्राणमेवैताभिर्दाधारायं दक्षिणा विश्वकर्मेति दक्षिणतो मन एवैताभिर्दाधारायं पश्र्वद्विश्वव्यचा इति पश्र्वच्चक्षुरेवैता-भिर्दाधारेदमुत्तरात्सुवरित्युत्तरतः श्रोत्रमेवैताभिर्दाधारेयमुपरि मतिरित्युपरिष्टाद्वाच मेवैताभिर्दाधार ” (सं॰ का॰ ५ प्र॰ २ अ॰ १०) इति।  
तत्तदिष्टकोपधानेन चित्त्यस्याग्नेर्यजमानस्य वा प्राणादयो धृता भवन्ति।  
एकैकस्यां दिश्युपधेयानामिष्टकानां संख्यां विधत्ते—  
“दशदशोप दधाति सवीर्यत्वाय ” (सं॰ का॰ ५ प्र॰ २ अ॰ १०) इति।  
एकैकं मन्त्रं दशकृत्व आवर्त्य दशेष्टका उपदध्यात्। तथा सति चितेः  
सवीर्यत्वदार्ढ्यं भवति। अत्रोपधाने वक्रत्वं विधत्ते-  
“अक्ष्णयोप दधाति तस्मादक्ष्णया पशवोऽङ्गानि प्र हरन्ति प्रतिष्ठित्यै ” (सं॰ का॰ ५ प्र॰ २ अ॰ १०) इति।  
प्रतीच्यामुपक्रम्य प्राच्यामवसाने सत्यार्जवं भवति। नैर्ऋत्यामुपक्रम्यै-शान्यां समापनं वक्रत्वम। एवमितरत्रापि। तदिदमक्ष्णयेत्यनेनोच्यते। पशवोऽपि दक्षिणं पुरोवर्तिनं पादं प्रचाल्य प्राश्वात्त्यं वामाङ्गवर्तिपादं प्रचालयन्ति। एवं पशूनां पादचालनेन वक्रत्वम।  
तत्तद्दिग्विशिष्टा इष्टकास्तत्तन्मन्त्रगतान्वसिष्ठादीनृषींश्व प्रशंसति—  
“याः प्राजीस्ताभिर्वसिष्ठ आर्ध्नोद्या दक्षिणास्ताभिर्भरद्वाजो याः प्रतीची स्ताभिर्विश्वामित्रो या उदीचीस्ताभिर्जमदग्निर्या ऊर्ध्वास्तामिर्विश्वकर्मा ” [सं॰ का॰ ५ प्र॰ २ अ॰ १०] इति। स्पष्टम्। एतद्वेदनं प्रशंसति—  
“य एवमेतासामृद्धिं वेदर्ध्नोत्येव य आसामेवं बन्धुतां वेद वन्धुमान्भ-वति य आसामेवं क्लृतिं वेद कल्पतेऽस्मै य आसामेवमायतनं वेद्राऽऽयतनवान्भवति आसामेवं प्रतिष्ठां वेद प्रत्येव तिष्ठति ” [सं॰ का॰ ५ प्र॰ २ अ॰ १०] इति।

[[1977]]

ऋद्धिः समृद्धिहेतुत्वं, वन्धूनां समूहो बन्धुता। देशानां समूहाकार इत्यर्थः। क्लृर्प्ति क्र (त्व) कल्पना। आयतनं प्रागादिदेशविशेषः। प्रतिष्ठा तत्र स्थापनम्।  
अत्र विनियोगसंग्रहः—  
अयं प्राणभृतो दध्यात्पञ्चाशत्पञ्चमन्त्रकैः [ तं तु पञ्चभिः] ।

अत्र मीमांसा  
प्रथमाध्यायस्य चतुर्थपादेऽष्टादशाधिकरणे चिन्तितम—  
सृष्टिवत्प्राणभृत्तत्र सादृश्यं लिङ्गभूमतः।  
अत्रैकमन्त्रगो लिङ्गसमवायो विशिष्यते॥

“प्राणभृत उपधाति ” इत्यत्रापि सृष्टिन्यायेन मन्त्रविधिरिति पूर्वः पक्षः। लिङ्गप्रकरणप्राप्तमन्त्रानुवादेनेष्टकोपधाने विधिः “रेतस्येव प्राणान्दधाति ” इत्यस्य वक्ष्यमाणार्थवादस्योपपत्तये प्राणभृच्छब्देन मन्त्रानुवादः। पूर्वत्र द्वितीयादिमन्त्रेषु सृष्टिलिङ्गानां बाहुल्यम। इह तु प्रथममन्त्र एव प्राणभृल्लिङ्गमाम्नायते – “अयं पुरो भुवस्तस्य प्राणो भौवायनः ” इति। एकस्यैव मन्त्रस्य प्राणभृत्तेऽपि च्छत्रिणो गच्छन्तीतिवत्तत्सहचरिताः सर्वे मन्त्राः प्राणभृच्छब्देन लक्ष्यन्ते।

इति श्रीमत्सायणाचार्यविरचिते माधवीये वेदार्थप्रकाशे कृष्णयजु-र्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  
द्वितीयोऽनुवाकः ॥१ ॥

### ०३ 
( अथ चतुर्थकाण्डे तृतीयप्रपाठके तृतीयोऽनुवाकः )।  
प्राची॑ दि॒शां व॑स॒न्त ऋ॑तू॒नाम॒ग्निर्दे॒वता॒ ब्रह्म॒  
द्रवि॑णं त्रि॒वृत्स्तोमः॒ स उ॑ पञ्चद॒शव॑र्तनि-  
स्त्र्यवि॒र्ययः॑ कृ॒तमया॑नां पुरोवा॒तो वातः॒ का॒  
न॑ग॒ ऋषि॑र्दक्षि॒णा दि॒शां ग्री॒ष्म ऋ॑तू॒नामि

[[1978]]

न्द्रो दे॒वता॑ क्ष॒त्र्रं द्रवि॑णं पञ्चद॒शः स्तोमः॒  
स उ॑ सप्तद॒शवर्तनिर्दित्य॒वाङ्‍वय॒स्त्रेताऽयानां  
दक्षिणाद्वा॒तो वातः॑ सना॒तन॒ ऋषिः॑ प्र॒तीची॑  
दि॒शां व॒र्षा ऋंतू॒नां विर्श्वे॑ देवा दे॒वता॒ विट्‍  
(१) द्रवि॑णꣳ सप्तद॒शः स्तोमः॒ स उ॑वे-  
कवि॒ꣳ शव॑र्तनिस्त्रिव॒त्सो वयो॑ द्वाप॒रोऽया॑नां  
षश्चाद्वा॒तो वातो॑ऽह॒भून॒ ऋषि॒रुदी॑ची दि॒-  
शाꣳ श॒रदृ॑तू॒नां मि॒त्रावरु॑णौ दे॒वता॑ प॒ष्टं द्र-  
वि॑णमेकवि॒ꣳशः स्तोमः॒ स उ॑ त्रिण॒वव॑र्त-  
निस्तुर्य॒वाड्‍वय॑ आस्क॒न्दोऽया॑नामुत्तराद्वा॒तो  
वातः॑ प्र॒त्न ऋषि॑रू॒र्ध्वा दि॒शाꣳ हे॑मन्तशि  
शि॒रावृ॑तू॒नां बृह॒स्पति॑र्दे॒वता॒ वर्चो॒ द्रवि॑णं  
त्रिण॒वः स्तोमः॒ स उ॑ त्रयस्रि॒ꣳ शव॑र्तनिः  
षष्ठ॒वाद्वयो॑ऽभि॒भूरया॑नां विष्वग्वा॒तो वातः॑  
सु॒पर्ण ऋषिः॑ पि॒तरः पिताम॒हाः परेऽव॑रे॒ ते  
नः॑ पान्तु॒ ते नो॑ऽवन्त्व॒स्मिन्ब्रह्म॑न्न॒स्मिन्क्ष॒त्त्रे॑-  
ऽस्यामा॒शिष्य॒स्यां पु॑रो॒धाया॑म॒स्मिन्कर्म॑न्न॒-  
स्या॑ दे॒वहू॑त्याम् [२] ॥  
( विट्ष॑ष्ठवाद्वयो॒ऽष्टावि॑ꣳश॑तश्वि ) ।

इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके तृतीयोऽनुवाकः ॥ ३ ॥

[[1979]]

( अथ चतुर्थकाण्डे तृतीयप्रपाठके तृतीयोऽनुवाकः )।  
द्वितीयोऽनुवाके प्राणभृत इदृका उक्ताः। अथ तृतीयेऽपानभृत उच्यन्ते।  
कल्पः- “बाह्यां बाह्यां प्राची दिशमिति पञ्चाशतमपानभूतो यथा प्राणभृतः ” इति। तत्र प्राच्यां दिश्युपधेयानामिष्टकानां मन्त्रमाह—  
प्राची दिशामिति। हे इष्टके दिशां मध्ये या प्राची सा त्वमसि। ऋतूनां मध्ये यो वसन्तस्तद्रूपाऽसि। देवतानां मध्ये योऽग्निस्तद्रूपाऽसि। स्वकीयत्वने संपादनीयानां द्रविणानां मध्ये विशिष्टब्राह्मण्यरूपं यद्धनं तद्रूपा त्वमसि। स्तोमानां मध्ये त्रिवृन्नामको यः स्तोमस्तद्रूपा त्वमसि। स उ सोऽपि त्रिवृत्स्तोमः पञ्चदशवर्तनिः पञ्चदशस्तोमस्य प्रवर्तकः। बहिष्पवमानस्तोत्रे त्रिवृत्स्तोमप्रवृत्तौ सत्यां तत ऊर्ध्व-भाविष्वाज्यस्तोत्रेषु पञ्चदश स्तोमाः प्रवर्तन्ते, तत्प्रवर्तकश क्तिरूषा त्वमसि। वयसां मध्ये सार्धसंवत्सररूपं यद्वयस्तद्रूपा त्वमसि। त्र्यविशब्दः सार्धसंवत्सरमुपलक्षयति। तथा हि-अविजातै, प्रायेण गर्भधारणमारभ्यषष्टे मास्येव शिशुर्जायते। त्रिसँख्वाका अविजन्मकाला यस्य वयसस्तद्वयरूपविशब्देनोच्यते। अयानां युगानां मध्ये यत्कृतयुगं तद्रूपा त्वमसि। वायूनां मध्ये पुरोवाताख्यो यो वायुस्तद्रूपा त्वमसि। ऋषीणां मध्ये यः सानगाख्य ऋषिस्तद्रूपा त्वमसि। अथ दक्षिणस्यां दिश्युपधेयानां मन्त्रमाह—  
दक्षिणा दिशामिति। माध्यंदिनसवने पञ्चदशस्तोममनूष्ठाय तत ऊर्ध्वभाविषु पृष्ठस्तोत्रेषु सप्तदशः स्तोमोऽनुष्ठातव्यः। तथा च स एव पञूचदशः स्तोमसप्तद्वशस्तोमं प्रवर्तयति, तत्र या प्रवर्तनशक्तिः सा त्वमसि। वयसां मध्ये द्विसंवत्सरवयोरूपाऽसि। दित्यवाट्शब्देन संवत्सरद्वयमुपलक्ष्यते। तथा हि-दित्यं पुरुषं बालं वहतीति दित्यवाडजादिभेदपु यः कश्र्विदवान्तरजातिरेडकः। स च संवत्सरद्वयेन पुंबालं वहतीति दित्यवाट्शब्दः संवत्सरद्वयोपलक्षकः। दितिः स्वण्डनं भाण्डभङ्गादिचापलं तदर्हतीति दित्यः पुंबाल इत्यर्थः। दक्षिणादित्यव्ययं तु दक्षिणस्यां दिशीत्यमुमर्थं ब्रूते। यो वायुर्दक्षिणस्यां वाति स दक्षिणा-

[[1980]]

र्बातः। तेन वातविशेषणेन विशेष्यो यो वायुस्तद्रूपा त्वमसि । शेषं पूर्ववत् ।  
प्रतीच्यां दिश्युपधेयानामिष्टकानां मन्त्रमाह—  
प्रतीची दिशामिति । त्रयोवत्सा वत्सरा यस्यासौ त्रिवत्सो वर्षत्रयं तत्प-रिमितं यद्वयस्तद्रूपा त्वमसि । अयसि गच्छति तत्तत्कालानुसारेण वर्तन्ते प्राणिनोऽत्रेत्यया युगरूपाः कालविशेषाः तेषां मध्ये यो द्वापरस्तद्रूपा त्वमसि । पश्चिमायां दिशि यो वायुर्वाति तस्य पश्चाद्वात् इति संज्ञा । पतत्संज्ञको यो वा-तविशेषस्तद्रूपा त्वमसि । अहभून इति कस्यचिदृषेर्नामधेयम् ।  
उदीच्यां दिश्युपधेयानामिष्टकानां मन्त्रमाह—  
उदीची दिशामिति । पुष्टशब्दः परिचर्यया वर्णत्रयपोषकत्वाच्छूद्रजाति-माचष्टे । अत एव वाजसनेयिनः समामनन्ति “स शौद्रं वर्णमसृजत्पूषणम्” इति तुर्यं चतुर्थ चतुर्थसंवत्सरोपक्रमं वहतीति तुर्यवाट्, सार्धत्रिसंवत्सररूपं यद्वयस्तद्रूपा त्वमसि । आ समन्तात्स्कन्दनं धर्मस्य शोषणं यस्मिन्कलौ सोऽयमास्कन्दः । प्रत्‍न इति कस्यचिदृषेर्नाम् ।  
मध्यदेश उपधेयानामिष्टकानां मन्त्रमाह—  
ऊर्ध्वा दिशामिति । वर्चो वर्चस्वान्, चतुर्ष्वपि वर्णेषु यो बलवांस्तद्रूपं धनं त्वमसि । षष्ठे पृष्ठे भारं वहतीति पष्ठवाट्, स एव दकारान्तशब्देनोच्यते । चतुर्थे वर्षे संपुर्णे सति प्रायेण बलीवर्दो भारं वहति । अतो वर्षचतुदृयरूपं याद्वयस्तद्रूपा त्वमसि कृत्स्रं धर्ममभिभवतित्यमिभूः कलियुगावसानकालस्तदुपात्व-मसि । नानादिक्षु सौकर्येण संचरन्वायुर्विष्षग्वातसंज्ञकः, तथाविधो यो वायुस्तद्रूपा त्वमसि । सुपर्ण इति कस्यचिट्टषेर्नामधेयम् ।  
सर्वेष्वेतेषु पञ्‍चसु मन्त्रेष्वनुषञ्जनीयं शेषमाह—  
पितर पितामहा इति । हे पितरो हे पितामहा हे परे प्रपितामहादयो हऽवरे भ्रातृपुत्रादय ईदृशा ये भवन्तः सन्ति ते भवन्तो नोऽस्मान्कर्मानुष्ठानाय पान्तु पालयन्तु । किंच ते भवन्तो नोऽस्मान्पालनसिद्ध्यर्थमवन्तु । अस्मिन्ब्रह्मन्नस्यां ब्राह्मणजातौ, अस्मिन्क्षत्त्रेऽस्यां क्षत्त्रियजातौ, अस्यामाशिष्येतस्यां कामनायाम अस्यां देवहूत्यामेतस्यां देवताह्‍वानरूपायां क्रियायां च निमिभूतायां सत्यां हे इष्टके त्वामुपदधामीति शेषः। एतैर्मन्त्रैः साध्यमुपधानं विधत्ते—

[[1981]]

“प्राणभृत उपधाय संयत उप दधाति प्राणनेवास्मिन्धित्वा संयद्भिः संयच्छति तत्संयताꣳ संयत्त्वमथो प्राण एवापानं दधाति तस्मात्प्राणापानौ संचरतः” (सं. का. ५ प्र. २ अ. १०) इति।  
अन्तर्देशे प्राणमृदाख्याः पूर्वोक्ता इष्टका उपधाय बहिर्देशे संयदाख्या इमा अपानभृता इष्टका उपदध्यात् । तथा सत्यग्नौ प्राणान्स्थापयित्वा संयदाख्याभिरिष्टका-मभिः संयच्छति दृढी करोति । अतः संयच्छत्येताभिरिति व्युत्पत्त्या संयन्नामसंपन्नम्। अपि च बहिःसंचाररूपे प्राणे पुनरन्तःसंचाररूपमपानं स्थापयति । तस्माल्लोकेऽपि प्राणापानौ संभूय संचरतः । प्राणभृद्भ्यो विपरीतप्रकारं विधत्ते—  
“विषूचीरुप दधाति तस्माद्विष्वञ्चौ प्राणापनौ” [सं. का. ५ प्र. २ अ. १०] इति।  
यस्मात्प्राणभृतामपानभृतां चान्योन्यविपर्ययक्रमस्तस्माल्लोकेऽपि प्राण-पानावन्योन्यविपरीतस्वरूपौ । बहिर्गतिः प्राणोऽन्तर्गतिरपानः ।  
संयतामासामुपधानं प्रशंसति—  
“यद्वा अग्नेरसंयतमसुवर्ग्यमस्य तत्सुवर्ग्योऽग्निर्यत्संयत उपदधाति समेवैनं यच्छति सुवर्ग्येमेवकः” (सं. का. ५ प्र. २ अ. १०) इति।  
अग्नेः संबन्धि यदङ्गं सम्यङ्न नयमितं तदङ्गं स्वर्गहितं न भवति, अग्नि-स्तु स्वर्गहितोऽस्माकमपेक्षितः, तस्मादाग्निं स्वर्ग्यं कर्तुं संयत उपदध्यात् ।  
प्रथममन्त्रे कस्यचिदंशस्य तात्पर्यमाह—  
“त्र्यविर्वयः कृतमयानामित्याह वयोभिरेवायानव रुन्धेऽयैर्वयाꣳसि” [सं. का. ५ प्र. २ अ. १०] इति।  
सार्धसंवत्सरादिरूपैर्वयोविशेषैस्याभिधेयानि कृतादियुगानि प्राप्नोति। तैश्च युगैस्तान्वयोविशेषान्प्राप्नोति। नहि वयोविशेषमन्तरेण जन्महीनस्य कृतादियुगैः संबन्धोऽस्ति नापि कृतादियुगरूपस्य कालस्याभावे कश्चिद्वयोविशेषः संभवति । महाप्रलेय युगराहित्येन जन्मरहितानी वयोविशेषाद्यदर्शनात् । तस्मादन्योन्यसा-पेक्षयोर्वयोयुगयोरुभयोरप्यत्रोपादानम् ।

[[1982]]

पञ्चस्वपि मन्त्रेषु पुरोवातो दक्षिणाद्वात इत्यदिन्वायुविशेषान्प्रशंसति-  
“सर्वतो वायुमतीर्भवन्ति तस्मादयꣳ सर्वतः पवते” (सं. का. ५ प्र. २ अ. १०) इति।  
यस्मादेता इष्टकाः सर्वा अपि वायुशब्दोपेतैर्मन्त्रैरुपधेयास्तस्मादयं लोकेऽपि वायु सर्वासु दिक्षु संचरति । अत्र विनियोगसंग्रहः—  
प्राचीत्यपानभृत्संयदितिनामद्वयान्विताः ।  
पञ्चाशत्पूर्ववद्दिक्षु मध्ये चोदपदधाति ताः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे तृतीयप्रपाठके  
तृतायोऽनुवाकः ।। ३ ।।

### ०४ 
[अथ चतुर्थाष्टके तृतीयप्रपाठके चतृर्थोऽनुवाकः]।  
ध्‍रु॒वक्षि॑तिर्ध्रु॒वयो॑निर्ध्रु॒वाऽसि॑ ध्रु॒वां योनि॒मा  
सी॑द सा॒ध्या । उख्य॑स्य के॒तुं प्र॑थ॒मं पुर॒-  
स्ता॑द॒श्विना॑ऽध्व॒र्यू सा॑दयतामि॒ह त्वा॑। स्वे  
दक्षे॒ दक्ष॑पिते॒ह सी॑द देव॒त्रा पृ॑थि॒वी बृ॑ह॒ती  
ररा॑णा । स्वा॒स॒स्था त॒नुवा॒ सं विश॑स्व पि॒-  
तवै॑धि सु॒नव॒ आ सु॒शेवा॒ऽश्विना॑ऽध्व॒र्यू सा॑-  
दयतामि॒ह त्वा॑। कु॒लायिनी॒ वसु॑मती वयो॒-  
धा र॒र्यि नो॑ वर्ध ब॒हुलꣳ सु॒वीर॑म् [ १] ।  
अ॒पाम॑तिं दुर्म॒तिं बाध॑माना रा॒यस्पोषे॑ य॒ज्ञ-  
प॑तिम॒ भज॑न्ती॒ सुव॑र्धेहि॒ यज॑मानाय॒ पोष॑म॒-  
श्विना॑ऽध्व॒यूं सा॑दयतामि॒ह त्वा॑ । अ॒ग्नेः पु-  
री॑षमसि देव॒यानी॒ तां त्वा॒ विश्वे॑ अ॒भि गृ॑-

[[1983]]

णन्तु दे॒वाः । स्तोम॑पृष्ठा घ॒तव॑ती॒ह सी॑द  
प्र॒जाव॑द॒स्मे द्रवि॒णाऽऽयजस्वा॒श्विना॑ऽध्व॒र्यू  
सा॑दयदामि॒ह त्वा॑ । दि॒वो मू॒र्धाऽसि॑ पृथि॒व्या  
नाभि॑र्वि॒ष्टम्भनी दि॒शामधि॑पत्नी॒ भुवनानाम्  
[ २] । ऊ॒र्मिर्द्र॒प्सो अ॒पामसि॑ वि॒श्वक॑र्मा  
त॒ ऋषि॑र॒श्विना॑ऽध्व॒र्यू साद॑यतामि॒ह त्वा॑ ।  
स॒जूर्ऋ॒तुभिः॑ सजू॒र्विधा॒भिः॑ स॒जूर्वसु॑भिः स॒जू  
रु॒द्रैः स॒जूरा॑दि॒त्यैः स॒जूर्विश्वै॑दे॒वैः स॒जूर्दे॑वैः  
स॒जूर्दे॒वैर्वैयोना॒धैर॒ग्नये त्वा वैश्वान॒राया॒श्वि  
ना॑ऽध्व॒र्यू सा॑दयतामि॒ह त्वा॑। प्रा॒णं मे॑ पा-  
ह्यपा॒नं मे॑ पाहि व्या॒नं मे॑ पाहि॒ चक्षु॑र्म ऊ॒  
र्व्या वि भा॑हि॒ श्रोत्रं॑ मे श्लोकया॒पस्पि॒न्वौष॑-  
धीर्जिन्व द्वि॒पात्पा॑हि॒ चतु॑ष्पादव दि॒वो वृष्टि॒-  
मेर॑य [ ३] ।।  
(सु॒वीरं॒ भुव॑नानामू॒र्व्या स॒प्तद॑श च)।

इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके चतुर्थोऽनुवाकः ।। ४ ।।

( अथ चतुर्थकाण्डे तृतीयप्रपाठके चतुर्थोऽनुवाकः )।  
तृतीयेऽनुवाकेऽपानभृदाख्या इष्टका उक्ताः । तावता प्रथया चितिः समाप्ता । अथ चतुर्थानुवाके द्वितीयस्यां चितावाश्विन्याख्या इष्टका अभिधीयन्ते ।  
कल्पः—“श्वोभूते पोर्वाह्‍‍‍णिकीभ्यां प्रचर्य द्वितीयां चिति चिनोति घ्‍रुव-क्षितिरिति पञ्चऽऽश्विनीरुपदधाति” इति । तत्र प्रथमामाह—

[[1984]]

ध्रुवक्षितिरिति । ध्‍रुवा स्थिरा क्षितिर्निवासभूमिर्यस्या इष्टकायाः साऽध्‍रु- वक्षितिः । यस्यां भूमाविष्टका निवसन्ति तस्या भूमेश्चाञ्‍चल्याभावात्स्थैर्थं द्रष्टव्यम् । ध्रुवा विनाशरहिता योनिरुत्पन्तिहेतुर्मृद्रूपा यस्या इष्टकायाः सा ध्रुवयोनिः । हे इष्टके तादृशी त्वं स्वरूपतोऽषि ध्रुवाऽसि । अर्मकपालादिभिः संयोज्य निर्मितत्वाद्ध्रुवत्व-म् । साध्याऽस्माभिः साघनीयोपधातव्मा त्वं ध्रुवां योनिं स्थिरमग्निक्षेत्ररूपं स्थानमा-सीदाऽऽगत्योपविश । तदेव स्थानं विशष्यते-उख्यस्योखायां स्थितस्याग्‍नेः केतुं ज्ञापक्तं प्रथममिष्टकोपधानात्पूर्वमवे निष्पन्नम् ।अतो हे इष्टके इहास्मिन्नग्निक्षेत्रे पुरस्ता-त्पूर्वस्यां दिशि देवनामध्वर्यू उभावश्विनौ त्वां सादयतां स्थापयताम् । अथ द्वितीयामाह—  
स्वे दक्षे दक्षपितेति । हे इष्टके स्वस्थाने निषीद । तत्र दृष्टान्तः—दक्ष-पितेति लुप्तोमा । यथा दक्षपिता दक्षाणां व्यवहारकुलानां पुत्राणां गृहे पिता निषीदति तद्वत् । देवत्रा देवेषु मध्ये तनुवा स्वकीयेन शरीरेण संविशस्व सम्य गवस्थिता भव। कीदृशी, पृथिवी मृत्कार्यत्वेन भूमिस्वरूपां बृहती प्रौढा रराणा निरुपद्रवत्वाद्रममाणा स्वासस्था सुखकरेऽस्मिन्स्थाने स्थिता । हे इष्टके आसुशेवा सर्वतः सुखेन सेवितुं शक्यौधि भव । क इव, सूनवे पितेव । यथा पुत्रार्थं पिता सुखेन सेव्यो भवति तद्वत् । अश्विनेत्यादि पूर्ववत् ।  
अथ तृतीयामाह—  
कुलायिनीति । ह इष्टके त्वं कुलायिनी निवासस्थानवती वसुमति धन-वती धनप्पदेत्यर्थः । वयोघा दीर्घायुष्मस्य संपादिका सती नोऽस्मदर्थं बहुलं रयिं प्रभूतं धनं सुवीरं शोभनं पुत्रं च वर्ध संपादय । अमतिं प्रज्ञामान्द्यं दुर्मतिं पाप बुद्धिं चापबाधमाना निःशेषेण विनाशयन्ती रायस्पोषे धनपुष्टौ यज्ञपतिमाभजन्ती सर्वतः प्रापयन्ती सुवः स्वर्गलोके यजमानाय यजमानार्थं पोषं पुष्टिं धेहि संपादय । अश्विनेत्यादि पूर्ववत् । अथ् चतुर्थीमाह—  
अग्नेः पुरीषमसीति । हे इष्टके देवयानी देवान्प्राप्नुवती त्वमग्नेः पुरीष-मसि चित्यस्याग्नेः पूरकं वस्त्वसि । तां तादृशीं त्वां विश्वे देवाः सर्वेऽपि देवा अभि-गृणन्तु सर्वतः कीर्तयन्तु । स्तोमपृष्ठा सर्वस्तोमैर्युक्तानि पृष्ठस्तोत्राणि यस्याः

[[1985]]

सा स्तोमपृष्ठा । पृष्ठैरुपतिष्ठत इति वक्ष्मति । घृतवती । होष्यमाणघृतसंयुक्ता सती हास्मिन्सधस्थे सीद तिष्ठ । अस्मे अस्मभ्यं प्रजावत्पुत्रपौत्रपौत्रादियुक्तं द्रविणा धनमा-यजस्व सर्वतो देहि । अश्विनेत्यादि पूर्ववत् । अथ् पञ्चमीमाह—  
दिवो मूर्धाऽसीति । हे इष्टके त्वं सर्वात्गिकाऽसि । कथमिति तदुच्यते-दिवो मूर्धाऽसि द्युलोकस्य शिरःस्थानीय आदित्योऽसि । पृथिव्या नाभिर्भूमेर्नाभिस्था-नीयो मेर्वादिरसि । दिशां विष्टम्भनी प्राच्यादीनां दिशां विविधसांकर्येण स्तम्भयन्ती व्यवस्थापयन्ती । तथा भुवनानां सर्वेषामधिपत्न्याधिक्येन पालयित्री । तथाऽपां य ऊर्मिर्द्रप्सश्च तदुभयरूपाऽसि । विश्वकर्मा प्रजापतिरेव ते तव ऋषिर्द्रष्टा । अश्विनेत्यादि पूर्ववत् ।  
एतैर्मन्चेः साध्यमुपधानं विधत्ते—  
“उत्सन्नयज्ञो वा एव यदग्निः किं वाऽहैतस्य क्रियते किं वा न यद्वै य-ज्ञस्य क्रियमाणस्यान्तर्यन्ति पूयति वा अस्य तदाश्विनीरुप दधात्यश्विनौ वै देवानां भिषजौ ताम्वामेवास्मै भेषजं करोति” [सं. का. ५ प्र. ३ अ. १] इति।  
योऽयं चियमानोऽग्निः स एष उत्सन्नयज्ञ एव । अस्मिन्नग्नावनुष्ठेयाना-मतिबहुलत्वात्सर्वथाऽपि प्रमादादिना क्‍वचित् र्किचिदङ्गमुत्सन्नं भवत्येव । एतस्याग्नेः संबन्धि किं नामाङ्गमनुष्ठितं किं नानुष्ठितमिति को ज्ञातुं शक्‍नोति । अहशब्दोनिषे-धार्थः । सर्वथा ज्ञातुं न शक्‍नोत्येव । तथा सत्यनुष्ठीयमानस्य यज्ञस्य यदङ्गमन्तर्य-न्त्बन्दरितं कुर्वन्ति, अस्य यज्ञस्यैतदङ्गं पूयत्येव नश्यत्येव । तत्तस्माद म्तरायदोष-परिहारार्थमाश्विनीरिष्टका उपदध्बात् । अश्विदेवयुक्तैर्मन्त्रैरुपधेया इष्टका आश्विन्यः । तदुपधानेन देवभिषग्भ्यामस्मै यज्ञायौषधं करोति । संख्यां विधत्ते—  
“पञ्‍चोप दधाति पाङ्‍क्तो यज्ञो यावानेव यज्ञस्तस्मै भेषजं करोति” [सं. का. ५ प्र. ३ अ. १] इति।  
कल्पः—“सजूर्ऋतुभिरिति पञ्‍चर्तव्या आश्विनीरनूपधाय” इति । पाठस्तु

[[1986]]

सजूर्ऋतुमिरिति । हे इष्टके त्वमृतुभिर्वसन्तादिभिः सजुः समानप्री-तिरासि, वसन्तादीनां यादृशी प्रीतिस्तादृशी तवेत्यर्थः । एवमुत्तरत्रापि सजूःशब्दो योज्यः। विविधं जगद्दधति पोषयन्तीति ब्रह्मादयो विधस्तैर्विधाभिः । वसवो रुद्रा आदित्या विश्वे देवा देवाश्च प्रसिद्धास्तैरेतैः पञ्‍चविधैः पञ्‍चधा गन्त्रभेदः। पूर्वोत्तर भागौ सर्वत्रानुषज्येते । विधाभिरित्यन्तः पूर्वो भागः । सजूर्देवैर्वयोनाधैरित्याद्युत्तरो मागः । एतस्मिन्भागे पूर्वोक्ताः सर्वेऽपि समानदेवशब्दाभिधेयाः । ते च सर्वे देवा वयोनाधा आयुष्प्रदा इत्यर्थः । तादृशैर्देवैः समानप्रीतिस्त्वं वैश्वानरायाग्रये सर्वपुरुषा-णां हितकारिषह्‍न्यर्थं त्वामुपदघामीति शेषः । मयोपहितां त्वां देवानामध्वर्यू अश्वि-नाविह क्षेत्रे स्थापयताम् । एतैर्मन्त्रैः साध्यमुपधानं विधत्ते—  
“ऋतव्या उप दधात्यृतूनां क्‍लृप्त्यै” (सं. का. ५ प्र. ३ अ. १०) इति।  
वसन्तादीनामृतूनां स्वस्वव्यापारसामथ्यायैतदुपधानम् । इष्ठकासंख्यां विधत्ते—  
“पञ्‍चोप दधाति पञ्‍च वा ऋतवो यावन्त एवर्तवस्तान्कल्पयति” (सं. का. ५ प्र. ३ अ. १) इति।  
हेमन्तशिंशिरयोः समासेनर्तूनां पञ्चत्वम् । कल्पयति स्वस्वोचितव्यवहा-रक्षमान्करोति । मन्त्राणामाद्यन्तानुषङ्गौ विधत्ते—  
“समानप्रभृतयो भवन्ति समानोदर्कास्तस्मात्समाना ऋतवः” (सं. का. ५ प्र. ३ अ. १) इति।  
सजूर्ऋतुभिः सजूर्विधाभिरित्ययमुपक्रमो भागः प्रभृतिः । समानप्रभृ-तयः स मानोपक्रमाः सर्वे मन्त्रा इत्यर्थः । सजुर्देवैर्वयोनाधैरित्याद्यवसानमुदर्कः । सोऽपि सर्वेषां मन्त्राणां समानः । यस्मान्मन्त्राः समानास्तस्माल्लोकेऽपि मासद्वयात्म-कत्वेन सर्वेऽप्युतवः समानाः ।  
मन्त्रेषु समानमंशमुक्त्वा भेदकमंशं दर्शयति—  
“एकेन पदेन व्यावर्तेन्ते तस्मादृतयो व्यावर्तन्ते” (सं. का. ५ प्र. ३ अ. १) इति।

[[1987]]

वसुभिरित्येकं पदं, वेनेतरेभ्यो मन्त्रेभ्य आद्यमन्त्रो ब्यावर्तते । एवं रुद्रादित्यादिमिव्यांमृत्तिर्योजनीया । यस्मादत्रोपक्रमावसानसाम्ये पदमात्रेण व्यावृत्ति-स्तस्माल्लोके मासद्वयात्मकत्वसाम्येऽपि वसन्तग्रीष्गादिपदभेदेन ऋतूनां परस्परं व्यावृत्तिः ।  
कल्पः—“प्राणं मे पहीति पञ्च प्राणभृत ऋतव्या अनूपधाय” इति।  
पाठस्तु—  
प्राणं मे पाहीति। हे इष्टके गे मदीयं प्राणं पाहि पालय । एवमुत्तरत्रापि। उर्व्या विशालया दृष्ट्या विभाहि विशेषेण प्रकाशय दर्शनसमर्थं कुर्वित्यर्थः । श्लोकय शब्दसंघात शक्तं कुरु बहुविधवेदशास्त्राश्रवणसमर्थ कुर्वित्यर्थः । एतैमन्त्रैः साध्यमुपधानं विधत्ते—  
“प्राणभृत उप दधात्यृतृष्वेव प्राणान्दधाति तस्मात्समानाः सन्त ऋतवो न जीर्यन्त्यथो प्र जनयत्येवैनान्” (सं. का. ५ प्र. ३ अ. १) इति।  
ऋतव्गोपधानादूर्ध्वं प्राणभृत उपधाने सत्यृतुष्वेव प्राणान्स्थापयति । यस्मादेषु स्थापिताः प्राणास्तस्मात्पुनः पुनरावृत्तावप्यृतवः समाना एव दृश्यन्ते न तु जीर्णाभवन्ति । अपि च प्राणस्थापनादेता ( ना )नृतून्पुनः पुनरुत्पादयत्येव ।  
ऋतव्याभ्य उत्तरभाविनीः प्राणभृतः प्रकारान्तरेण प्रशंसति-  
“एष वै वायुर्यत्प्राणो यदृतव्या उपधाय प्राणभृत उपदधाति तस्मासर्वा-नृतूननु वायुरा वरीबर्ति” (सं. का. ५ प्र. ३ अ. १) इति।  
योऽयं प्राणः स एष वायुरेव । तथा सत्यृतव्यानामूर्ध्वं प्राणभृतामुपधा-नेन सर्वानप्यृतूननुसृत्य वायुः पुनः पुनरावर्तते ।  
कल्पः—अपस्पिन्वेति पञ्चापस्या अनुपरिहारम्” इति। पाठस्तु---  
अपस्पिन्वेति । वे इष्टके त्वमपो जलानि पिष्व प्रीणय । ओषधीश्च जिन्व प्रीणय । द्विपान्मनुष्यशरीरं पाहि पालय । चतुष्पात्पशुशरीरमव रक्ष । दिवः सकाशाद्‍वृष्टिमेरयाऽऽसमन्तात्प्रववर्तय । एतैर्मन्त्रेः साध्युपधानं विधत्ते—  
“वृष्टिसनीरुप दवाति वृष्टिमेवाव रुन्धे” (सं. का. ५ प्र. ३ अ. १) इति।

[[1988]]

वृष्टिसनीर्वृष्टिप्रदानेनैतन्नामिका इष्टकाः । तत्र प्रकारविशेषं विधत्ते—  
“यदेकधोपदध्मादेकमृतुं वर्षेदनुपरिहारꣳ सादयति तस्मात्सर्वानृतून्वर्षति” (सं. का. ५ प्र. ३ अ. १) इति।  
षञ्चानामेकप्रयत्नोपधाने सत्येकस्मिन्नेवर्तौ वृष्टिर्भवेन्नेतरेष्व तृषु । अत-स्तत्परिहारायानुक्रमेण परितो हृत्वा स्थापयेत् । प्राचीमुपघाय प्रदक्षिणमिष्टकामावर्त्य दक्षिणामुपदध्यात् ।  
पुनरपीष्टकाहस्तं प्रदक्षिणीकृत्य पश्चिमामुदध्यादित्येवं योजनीयम् । तथा सति सर्वानप्यृतुन्प्रति वृष्टिर्भवति ।  
प्राणभृतां वृष्टिसनीनां च पूर्वोत्तरभावं प्रशंसति—  
“यत्प्राणभृत उपधाय वृष्टिसनीरुपदधाति तस्माद्वायुप्रच्युता दिवो वृष्टिरीर्ते” (सं. का. ५ प्र. ३ अ. १) इति।  
“यत्प्राणभृतः पूर्वभाविन्यो वृष्टिसनयः पश्चाद्‍भाविन्यस्तस्माल्लोकेऽपि दिवः सकाशात्पूर्वं वायुना प्रेरिता वृष्टिः पश्चात्प्रवर्तते ।  
अत्र विनियोगसंग्रहः—  
द्वितीयस्यां क्षितौ पञ्‍च घ्‍रुदेत्याद्याश्विनीस्तथा ।  
पञ्चर्तव्याः सजूर्मन्त्रैराद्यन्तावनुषङ्गकौ ।।  
वसुरुद्रादित्यविश्वैर्दैवर्मन्त्रभिदा भवेत् ।  
प्राणं प्राणभृतः पञ्च ह्यपोऽपस्याश्च पञ्च हि ।।  
ता एव वृष्टिसन्याख्याः प्रोक्ता मन्त्रास्तु विंशतिः ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे तृतीयप्रपाठके  
चतुर्थोऽनुवाकः ।। ४ ।।

### ०५ 
[अथ चतुर्थाष्टके तृतीयप्रपाठके पञ्चमोऽनुवाकः]।  
त्र्यवि॒र्वय॑स्त्रि॒ष्टुपछन्दो दित्य॒वाड्वर्यो॑ वि॒रा-  
ट्छन्दः॒ पञ्चा॑वि॒र्वयो॑ गायत्री छन्द॑स्त्रिव॒त्सो

[[1989]]

वय॑ उ॒ष्णिहा॒ छन्द॑स्तुर्य॒वाड्वयो॑ऽनु॒ष्ट॒प्छन्दः॑  
पष्ठ॒वाद्वयो॑ बृह॒ती छन्द॑ उ॒क्षा वयः॑ स॒तोबृ-  
हती॒ छन्द॑ ऋष॒भो वयः॑ क॒कुच्छन्दो॑ धे॒नुर्व-  
यो॒ जग॑ती॒ छन्दो॑ऽन॒ड्‍वान्वयः॑ प॒ङ्‍‍‍क्तिश्छन्दो॑  
ब॒स्तो वयो॑ विव॒लं छन्दो॑ वृ॒ष्णिर्वयो॑ विशा॒लं  
छन्दः॒ पुरु॑षो॒ वय॑स्त॒न्द्रं छन्दो॑ व्या॒घ्‍रो वयो  
ऽना॑धृष्टं छन्दः॑ सि॒ꣳहो वय॑च्छ॒दिश्छन्दो॑  
विष्ट॒म्भो वयोऽधि॑प॒तिश्छन्दः॑ क्ष॒त्त्रं वयो॒ म-  
य॑न्दं॒ छन्दो॑ वि॒श्वक॑र्मा॒ वयः॑ परमे॒ष्ठी छ-  
न्दो॑ मू॒र्धा वयः॑ प्र॒जाप॑ति॒श्छन्दः॑ ( १ ) ।।  
( पुरु॑षो वयः॒ षड्‍‍विꣳ॑शतिश्च ) ।

इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके पञ्‍चमोऽनुवाकः ।। ५ ।।

( अथ चतुर्थकाण्डे तृतीयप्रपाठके पञ्‍चमोऽनुवाकः )।  
चतुर्थानुवाक आश्विन्यादीष्टका उक्ताः । अथ पञ्‍चमे बयस्याख्या इष्टका उच्यन्ते ।  
कल्पः—“त्र्यविर्वय इति पञ्‍च दक्षिणस्यां श्रोण्यां षष्ठवाद्वय इति पञ्‍चो- त्तरस्यां बस्तो वय इति दक्षिर्णेऽसे वृष्णिर्वय इत्युत्तरे व्याघ्नो वय इति दक्षिणे पक्षे सिꣳ हो वय इत्युत्तर एतद्वा विपरीतं पुरुषो वय इति मध्ये विष्यम्भ्यो वय इति चत-स्त्रो वयस्याः पुरस्तात्प्रतीचीः” इति । पाठस्तु—  
त्र्यविर्वय इति । अविशब्दः पूर्वोक्तरीत्या मासषट्‍कगुपलक्षयति । ततः सार्धसंवत्सरपरिगितः कालस्त्रूयविरित्युच्यते । हे इष्टके तथाविधं यद्वयस्तद्रू–

[[1990]]

पाऽसि । त्रिष्टुपूचतुश्चत्वारिंशदक्षरा, तादृशं छन्दस्त्वमसि । एवं सर्वत्र योज्यम् । दित्यवाड्‍‍द्विवत्सरपरिमितम् । पञ्‍चाविः सार्धद्विवत्सरपरिमितम् । त्रिवत्सो वत्सरत्रय-परिमितम् तुर्यवाट्सार्धसंवत्सरत्रयपरिगितम् । षष्ठवात्संवत्सरचतुष्टयपरिमितम् । उक्षा सार्धसंवत्सरचतुष्टयपरिमितम् । तावति हि काले गौः सेक्ता भवति । एव मृषभादिशब्दास्तत्तत्प्रसिद्धार्थद्वारेण तत्तदर्थसंबन्धिवयोविशेषार्थत्वेनोन्नेयाः । विवलविशालादिशब्दा लोकप्रसिद्धच्छन्दांस्यनभिदघाना अपि शतपथब्राह्मणादि-प्रसिद्धच्छन्दोविशेषवाचिन इति द्रष्टव्यम् । विश्वकर्मशब्दः प्रजापतिवाची । तत्सांनि-घ्याद्विष्टम्भक्षत्त्रमूर्धशब्दाश्च तदीयमेकदेशविशेषमाचक्षते । तत्र विश्वकर्मशब्देन प्रजापत्यायुःपरिमितः काल उपलक्ष्यते । विष्टभ्भशब्देण जगद्धारणवाचिनैकस्याः सृष्टेः स्थितिकाल उपलक्ष्यते । क्षत्त्रशब्दो बलवाची । ततो यावता कालेनो त्पन्नं ब्राह्मण्यं प्रबलं भवति तावान्कालः क्षत्त्र शब्दोनोपलक्ष्यते । मूर्धंशब्दो द्युलोकरूपं विराजो मूर्धानमाचष्टे । तेन द्युलोकस्य यावान्कालस्तावान्कालो लक्ष्यते । नाना-विधवयोरूपा नानाविधच्छन्दोरूपा च त्वमप्तीति तात्पर्यार्थः ।  
एतैर्मन्त्रैरुपधेप्रा वयस्याख्या इष्टकास्तासां पूर्वानुवाकावसाने पठिताभिर-पश्याभिः सह पौर्वापर्यं निश्चेतुं प्रस्तौति—  
“पशवो वै वयस्या नानामनसः खलु वै पशवो नानाव्‍रतास्तेऽप एवाभि समनसः” (सं. का. ५ प्र. ३ अ. १) इति।  
वयस्यानां पशुप्रातिहेतत्वात्तद्रूपत्वम् । पशवश्च नानाविधरुचियुक्ताः । य [ एक]स्मै पशवे यादृशं तृणादिकं रोचते तादृशमेवान्यस्मा अपि रोचत इति नास्ति नियमः । एकेनाऽऽप्राय परित्यक्तस्यापि तृणस्यान्येन भक्षणदर्शनात् । अतो नानामनस्कत्वम् । ततो नानाव्रता भिन्नकर्माणः। एकः पशूर्लाङ्गलं वहतेऽपरः शक-टमन्यतु पृष्टभारम् । एवं विविधरुचयो विविधव्यापारा अपि पशवोऽपोऽभिलक्ष्य सर्वेऽपि समानमनस्का एव । मध्यान्हकाले युगपदुदकपानदर्शनात । तत्रान्वय-व्यतिरेकाभ्यां वयस्यानामुत्तरभावित्वं विधत्ते—  
“यं कामयेतापशुः स्यादिति वयस्यास्तस्योपधायापस्या उप दध्यादसंज्ञान-

[[1991]]

मेवास्मै पशुभिः करोत्यपशुरेव भवति यं कामयेत पशुमान्त्स्यादित्यपस्यास्तस्योपघाय वयस्या उप दध्यात्संज्ञानमेवास्मै पशुभिः करोति पशुमानेव भवति” (सं. का. ५ प्र. ३ अ. १) इति।  
वयःशब्दोपेतैस्त्रूयविर्ययस्त्रिर्ष्टुप्छन्द इत्यादिभिर्मन्त्रैरुपधेया इष्टका वयस्याः। अप्शब्दोपेतैरपस्पिन्वेत्यादिभिर्मन्त्रैरुपधेया इष्टका अपस्याः । तत्रापस्याना-मुत्तर भवित्वे ताभिरितरासां पशुरूपाणामभिभूतत्वादस्य यजमानस्य पशुभिरसंज्ञानं करोति, पशुनिमित्तकं संज्ञानमकृतं भवति । अतः पशूनामयज्ञातत्वात्पशुरईतो भवति । पशुरूपाणां वयस्यानामुत्तरभावित्वे पुनरनभिभूतत्वादस्य यजमानस्य पशुभिः संज्ञानं करोति, पशुनिमित्तकं संज्ञानं कृतं भवति । अवज्ञाविपरीत आदरः संज्ञानम् । तेनायं पशुमान्भवत्येव । तस्मादपस्याः पूर्वभाविन्यो वयस्या उत्तरभा-विन्य इत्यर्थः ।  
विष्टन्भो वय इत्यादिभिर्मन्त्रैरुपधेयानां प्राग्देशं विधत्ते—  
“चतस्त्रः पुरस्तादुप दधाति तस्माच्‍चत्वारि चक्षुषो रूपाणि द्वे शुक्ले द्वे कृष्णे” (सं. का. ५ प्र. ३ अ. १) इति।  
चक्षुरिन्द्रियसंबन्धिनोर्द्वयोर्गोलकयोर्मध्ये प्राढे द्वे शुक्लमण्डले, तयोर्मध्ये द्वे कृष्णमण्डले इत्येवं रूपचतुष्टयम् ।  
तेषु चतुर्षु मन्त्रेष्वन्तिममन्त्रे यो मूर्धशब्दस्तं प्रशंसति—  
“मूर्धन्वतीर्भवन्ति तस्मात्पुरस्तान्मूर्धा” (सं. का. ५ प्र. ३ अ. १) इति।  
मूर्धञ्शब्दोपेतैर्मन्त्रैरुपधेया इष्टका मूर्धन्वत्यः । यस्मात्पूर्वस्यां दिश्युपधे-या मूर्धञ्शब्दोपेतमन्त्रसाध्मास्तस्मात्पक्ष्याकारेण चीयमानस्याग्नेरपि मूर्धा पूर्वस्यां दिशि भवति ।  
त्र्यविर्वय इत्यादिमन्त्रपञ्‍चकेन पष्ठवाद्वय इत्यादिमन्त्रपञ्‍चकेन चोप्रधेया-नामिष्टकानां देशविशेषं विबत्ते—  
“पञ्‍च दक्षिणायाꣳ श्रोण्यामुपदघाति पञ्‍चोत्तरस्यां तस्मात्पश्चाद्वर्षीयान्पु-रस्तात्प्रवणः पशुः” (सं. का. ५ प्र. ३ अ. १) इति।

[[1992]]

यस्मादत्र श्रोण्योर्बहव इष्टकारतस्मात्पशोरपि श्रोणितः पूर्वभागो निम्‍नः।  
श्नथ मन्त्रद्वयेनोपधेययोर्विशेषो विधत्ते---  
“यस्तो वय इति दक्षिणेऽꣳ स उप दधाति वृष्णिर्वय इत्युत्तरेऽꣳसविव प्रति दधाति” (सं. का. ५ प्र. ३ अ. १) इति।  
उत्तरे, अंस उपदधातीत्यनुवर्तते । तेनोपधानद्वयेनाग्नेरंसावेव संपादयति। अन्येन मन्त्रद्वयेनोपधेययोर्देशविशेषौ विधत्ते—  
“व्याघ्‍रो वय इति दक्षिणे पक्ष उप दधाति सिꣳहो वय इत्युत्तरे पक्षयोरेव वीर्यं दथाति” [सं. का. ५ प्र. ३ अ. १] इति।  
उत्तरे, पक्ष उपदधातीत्यनुवर्तते । व्याघ्‍रसिंहयोरधिकवीर्योपतेत्वादनेनो-पधानद्वयेन षक्षयोर्वीर्यं स्थापयत्येव ।  
अन्येन मन्त्रोणोपधेयाया इष्टकायाः स्थानं विधत्ते—  
“पुरुषो वय इति मध्ये तस्मात्पुरुषः पशूनामधिपतिः” [सं. का. ५ प्र. ३ अ. १] इति।  
यस्मान्मध्यदेश उपधानमन्त्रे पुरुषशब्दोऽस्ति तस्माल्लोके परुषः पशूनां स्वामी भवति । इतरास्तु वयस्याः पशव इत्युक्तम् ।  
अव विनियोगसंग्रहः—  
त्रियविस्तु ( त्र्यविर्वयो ) वयस्याख्या दध्यादिकोनविंशतिः ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे तृतीयप्रपाठके  
पञ्‍चमोऽनुवाकः ।। ५ ।।

### ०६ 
[अथ चतुर्थकाण्डे तृतीयप्रपाठके षष्ठोऽनुवाकः]।  
इन्द्रा॑ग्नी॒ अव्य॑थमाना॒मिष्ट॑कां दृꣳहतं यु॒-  
वम् । पृ॒ष्ठेन॒ द्यावा॑पृथि॒वी अ॒न्तरि॑क्षं च॒ वि  
बाधताम् । वि॒श्वक॑र्मा त्वा सादयत्वन्तरि॑

[[1993]]

क्षस्य पृ॒ष्ठे व्यच॑स्वतीं॒ प्रथ॑स्वतीं॒ भास्व॑-  
तिꣳ सरि॒मती॒मा या द्यां भास्या पृ॑थि॒वी  
मोर्व॑न्तरि॑क्षमन्तरि॑क्षं यच्छा॒न्तरि॑क्षं दृꣳहा-  
न्तरि॑क्षं॒ मा हिꣳ॑सी॒र्विश्व॑स्मै प्रा॒णाया॑पा॒नाय॑  
व्या॒नायो॑दा॒नाय॑ प्रति॒ष्ठायै॑ च॒रित्रा॑य वा॒यु-  
स्त्वा॒ऽभि षा॑तु म॒ह्या स्व॒स्त्या छ॒र्दिषा॑ ( १ )  
शंत॑मेन॒ तया॑ दे॒वत॑याऽङ्गिर॒स्वद्ध्रु॒वा सी॑-  
द । राज्ञ्य॑सि॒ प्राची॒ दिग्वि॒राड॑सि दक्षि॒णा  
दिक्स॒म्राड॑सि॒ प्र॒तीची॒ दिक्स्व॒राड॒स्युदी॑ची॒  
दिगधि॑पत्न्यासि बृह॒ती दिगायु॑र्मे पाहि प्रा॒णं  
मे पाह्यपा॒नं मे षाहि व्या॒नं मे॑ पाहि॒ चक्षु॑  
र्मे पाहि॒ श्रोत्रं॑ मे पाहि॒ मनो॑ मे जिन्व॒  
वाचं॑ मे पिन्वाऽऽत्मानं॑ मे पाहि ज्योति॑र्मे  
यच्छ [ २] ।।  
(छ॒र्दिषा॑ पिन्व॒ षट् च॑)

इति कृष्णयजुर्वेदीयतैत्तिरीयसंहितायां चतुर्थाऽष्टके  
तृतीयप्रपाठके षष्ठोऽनुवाकः ।। ६ ।।

( अथ चतुर्थकाण्डे तृतीयप्रपाठके षष्ठोऽनुवाकः )।  
पञ्चमेऽनुवाके वयस्वाख्या इष्टका उक्ताः । तावता द्वितीयचितिः समाप्ता।  
अथ षष्टे तृतीयस्यां चित्तौ स्वयमातृण्णाद्या उच्यन्ते ।  
कल्पः—“श्वोभूते पौर्वाहनिकीभ्यां प्रचर्य तृतीयां चितिं चिनौतीन्द्राग्नी अव्यथमानमिति स्वयमातृण्णाममिमृश्याश्वेनोपघ्राप्य” इति । पाठस्तु—

[[1994]]

इन्द्राग्नी इति । हे इन्द्राग्नी युवं युवाव्यथमानां भङ्गरहितां स्वयभातृण्णा-ख्यामिष्टकां दृंहतं दृढी कुरुतम् । इयं चेष्टका स्वकीयेनोपरिभागेन [ ण] लोकत्रयं विवाधतां बाधमानेव व्याप्नोत्वित्यर्थः ।  
कल्पः “विश्वकर्मा त्वा सादयत्वन्तरिक्षस्य पृष्ठ इत्याविदुषा ब्राह्मणेन सह मध्येऽग्नेरुपधाति” इति । पाठस्तु—  
विश्वकर्मा त्वेति । विश्वानि कर्माणि यस्यासौ विश्वकर्मा प्रजापतिः । हे स्वयमातृण्णे प्रजापतिस्त्वामन्तरिक्षस्य पृष्ठ उपरि सादयतु । कीदृशीं, व्यचस्वतीं व्यक्तियुक्तां प्रथस्वतीं विस्तारयुक्तां भास्वतीं भायुक्तां सूरिमतीं विद्वद्भिर्ऋत्विग्भि-र्युक्तां, तां येयं स्वयमातृण्णा त्वं द्युलोकमाभासि सर्वतः प्रकाशयसि । तथा पृथिवीमाभासि । उरु विस्तीर्णमन्तरिक्षं चाऽऽभासि । तादृशी त्वमन्तरिक्षमिदं यच्छ गन्धर्वाप्सरोगणादिधारकतया नियमय । तथाऽन्तरिक्षं र्दृह परोपद्रववराहित्येन दृढी कुरु । त्वमपि तदन्तरिक्षं मा हिंसीः । विश्वस्मै सर्वस्मै प्राणापानव्यानोदानाख्यवायु-वृत्तिलाभाय, प्रतिष्ठायौ स्मगृहे प्रतिष्ठालाभाय, चरित्राय शास्त्रीया चरणाय, प्राणिना-मेतस्य सर्वस्य सिद्ध्यर्थमयं वायुस्त्याममितः पातु । केन रक्षणमिति तदुच्यते-मह्या स्वस्त्या महत्या योगक्षेमसंपत्त्या शंतमेन च्छर्दिषा सुखकारिणा दीप्तिविशेषेण । तव स्वामिभूता या देवता तयाऽनुगृहीत ध्रुवास्थिरा सती सीदहोपविश । अङ्गिरस्वदङ्गि-रसां चयनानुष्ठाने यथा घ्रुवा स्थिरा तद्वत् । एतन्मन्त्रद्वयसाध्यमभिमर्शनपूर्वकमुपधानं विधत्ते—  
“इन्द्राग्नी अव्यथमानामिति स्वयमातृण्णामुप दधातीन्द्राग्निभ्यां वा इमौ लोकौ विधृतावनयोर्लोकयोर्विधृत्यै” [सं. का. ५ प्र. ३ अ. २] इति।  
यस्मादिन्द्राग्निभ्यां लोकद्वयं विधृतं तस्मादत्रापि लोकद्वयधारणायेन्द्राग्नी इति मन्त्रः प्रयुज्यते । प्रकारान्तरेणेन्द्राग्नी मन्त्रगतौ प्रशंसति—  
“अधृतेव वा एषा यन्मध्यमा चितिरन्तरिक्षमिव वा एषेन्द्राग्नी इत्याहे न्द्राग्नी वै देवानामोजोभृतामोजसैवैनामन्तरिक्षे चिनुते घृत्यै” [सं. का. ५ प्र. ३ अ. २] इति।  
अधस्ताच्चितिद्वयं पूर्वमुक्तमुपरितनं तु चितिद्वयं वक्ष्यते । तस्मादियं तृतीया चितिर्मध्यमा सा च भूमिस्पर्शभावत्केनाप्यधृता वर्तते । अतोऽन्तरिक्षस-

[[1995]]

दृशी । अतस्तस्याश्चितेर्धृतिसिद्ध्यर्थमिन्द्राग्नी इति मन्त्रं पठेत् । देवानां मध्येता-विद्राग्नी बलधारिणौ । तद्वलेनैवैनामन्तरिक्षे भूमिस्पर्शमन्त्ररेण चिनुते । भूमिस्पर्शा-भावेऽपि तद्बलेन चितत्वाद्धृता भवति ।  
पूर्वं विहितां स्वयमातृण्णामनूद्य प्रशंसति  
“स्वयमातृण्णामुप दधात्यन्तरिक्षं वै स्वयमातृण्णाऽन्तरिक्षमेवोप धत्ते” (सं. का. ५ प्र. ३ अ. २) इति।  
भूमिस्पर्शभावादन्तरिक्षसादृश्यम् । यदा त्वयमुपधाविधिस्तदानीमेतदनु-वादेन पर्वोक्तो मन्त्रविनियोगो द्रष्टव्यः ।  
उपधानात्प्राचीनमश्वोपघ्‍रापणं विधत्ते—  
“अश्वहूप घ्रापयति प्राणमेवास्यां दधात्यथो प्राजापत्यो वा अश्वः प्रजाष-तिनैवाग्निं चिनुते” (सं. का. ५ प्र. ३ अ. २) इति।  
इष्टकागतं छिद्रं प्रशंसति—  
“स्वयमातृण्णा भवति प्राणानामुत्सुष्ठ्या अथो सुवर्गस्य लोकस्यानुख्यात्यै” [सं. का. ५ प्र. ३ अ. २] इति।  
सति हि च्छिन्द्रे श्वासोऽनुपरुद्धः सन्निर्गच्छति । आवरणाभावत्स्वर्गोऽपि द्रष्टुं शक्यते कल्पः “राज्ञ्य सि प्राची दिगिति पञ्च दिश्याः प्रतिदिशमेकां मध्ये” इति। पाठस्तु—  
राज्ञ्यसि प्राचीति । हे इष्टके त्वं राज्ञी राजमाना दीप्यमाना सती प्राची दिगासि पूर्वदिग्रूपाऽसि । विराड्‍‍विविधं राजमाना दक्षिणा दिगासि । सम्राट् सम्यग्रा-जमाना प्रतीची दिगसि । स्वराट्स्वयमेव राजमानोदीची दिगसि । अधिकं पातीत्य-धिपत्नी, तादृशी त्वं वृहती प्रौढोर्ध्वा दिगसि ।  
एतैर्मन्त्रैः साध्यमुपधानं विधत्ते—  
“देवानां वै सुवर्गं लोकं यतां दिश, समबूब्लीयन्त त एता दिश्या अप-श्यन्ता उपादधत तामिर्वै ते दिशो दृꣳहन्याद्दिश्या उपदधाति दिशां विधृत्यै” (सं. का. ५ प्र. ३ अ. २) इति।  
देवाः पुरा भूमौ स्थिताः कदाचित्स्वर्गं लोकं गताः । तत्र गच्छतां देवानां

[[1996]]

संबन्धिन्यो या भूमिष्टा दिशस्ताः समब्लीयन्त रक्षकाभावात्सम्यग्विशीर्णाः । दिग्व-र्तिनां प्राणिनामस्वास्थ्यमेव दिशां विशरणम् । ते देवा विचार्य दिशां धारण सगर्था एता दिश्या नामेष्टका अपश्यन् । दिक्शब्दोपेतैर्मन्त्रैरुपधेया इष्टका दिश्याः । तदुपधानद्देवानामिव यजमानस्यापि दिशो दृढा भवन्ति ।  
कल्पः—“आयुर्मे पाहीति दश प्राणभृतः पुरस्तादुपधाय” इति। पाठस्तु—  
आयुर्मे पाहीति । हे इष्टके मे मदीयमायुः पाहि रक्ष । एवमुत्तरत्रापि योज्यम् । जिन्व प्रीणय । आत्मानं जीवस्वरूपम् । ज्योतिर्यच्छ देहि ।  
एतैर्मन्त्रैः साध्यमुपधानं विधत्ते—  
“दश प्राणभृतः पुरस्मादुप दधाति नव व पुरुषे प्राणा नाभिर्दशमी प्राणानेव षुरस्ताद्धत्ते तस्मात्पुरस्तात्प्राणाः” (सं. का. ५ प्र. ३ अ. २) इति।  
प्राणशब्दोपेतान्मन्त्रानुपधानकाले बिभ्रतीति प्राणभृतः । शिरसि सप्त च्छिदाणि । अधस्तादुभे । तेषु च्छिद्रेषु संचरन्तः प्राणा नवसंख्याकाः । नामिर्दशमी छिद्ररूपा । अतस्तत्रत्यप्राणेन सह दश प्राणान्पूर्वस्यां दिश्युपधत्ते यस्मादेते पूर्वस्यां दिश्युपहितास्तस्गाल्लोकेऽपि प्राङ्‍पुखस्य पुरुषस्य श्वासदृष्टिप्रसारादयः पूर्वस्यामेव दिशि भवन्ति । चरमन्त्रे ज्योतिःशब्दं प्रशंसति—  
“ज्योतिष्गतीमुत्तमामुप दधाति तस्मात्प्राणानां वाग्ज्योतिरुत्तमा” [सं. का. ५ प्र. ३ अ. २] इति।  
ज्योतिःशब्दयुक्तेन मन्त्रेणोपधातव्येष्टका ण्योतिष्मती । यस्गात्सा चरमा तस्माल्लोकेऽपि स्वार्थप्रकाशकत्वेन ज्योतीरूपा वाक्सर्वेषामिन्द्रियाणामुतमा भवति । संख्यां प्रशंसति—  
“दशोप दधाति दशाक्षरा विराड्विराट्छन्दसां ज्योतिर्ज्योतिरेव पुरस्ताद्धत्ते तस्मात्पुरस्ताज्ज्योतिरुपास्महे” (सं. का. ५ प्र. ३ अ. २) इति।  
दीप्तिवाचिना राजतिधातुजन्येन निर्दिश्यमानत्वादिर्य विराट्छन्दसां मध्ये ज्योतिः । तथा सति तादृग्धशानां पूर्वदिश्युपधानेन ज्योतिरेव तत्र धारितं भवति । यस्मात्पूर्वस्यां दिशि ज्योतिर्धृतं तस्माद्वयं प्रातःसंध्याकाले षूर्वस्यां दिशि ज्योतिर्मण्ड-लमुपास्महे । अत्र विनियोगसंग्रहः–

[[1997]]

तृतीयस्य चिताविन्द्रा स्वयमातृण्णकां स्पृशेत् ।  
विश्वेत्युपदधात्येनां राज्ञी दिश्यास्तु पञ्चभिः ।  
आयुर्दश प्राणभृतो मन्त्राः सप्तदशेरिताः ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे तृतीयप्रपाठके  
षष्ठोऽनुवाकः ।। ६ ।।

### ०७ 
[अथ चतुर्थकाण्डे तृतीयप्रपाठके सप्तमोऽनुवाकः]।  
मा छन्दः॑ प्र॒मा छन्दः॑ प्रति॒मा छन्दो॑ऽस्त्री॒  
विश्छन्दः॑ प॒ङ्क्तिश्छन्द॑ उ॒ष्णिहा॒ छन्दो॑ बृ-  
ह॒ती छन्दो॑ऽनु॒ष्टुप्छन्दो॑ वि॒राट्छन्दो॑ गायत्री॒  
छन्दस्त्रि॒ष्टुप् छन्दो॒ जग॑ती॒ छन्दः॑ पृथि॒वी  
छन्दो॒ऽन्तरि॑क्षं॒ छन्दो॒ द्यौश्छन्द॒ समा॒श्छन्दो॒  
नक्ष॑त्राणि॒ छन्दो॒ मन॒श्छन्दो॒ वाक्छन्दः॑ कृ॒-  
षिश्छन्दो॒ हिर॑ण्यं॒ छन्दो॒ गौश्छन्दो॒ऽजा छ-  
न्दोऽश्व॒श्छन्दः॑ । अ॒ग्निर्दे॒वता॑ [ १] बातो॑  
दे॒वता॒ सूर्यो॑ दे॒वता॑ च॒न्द्रमा॑ दे॒वता॒ वस॑वो  
दे॒वता॑ रु॒द्रा दे॒वता॑ऽऽदि॒त्या दे॒वता॒ विश्वे॑ दे॒वा  
दे॒वता॑ म॒रुतो॑ दे॒वता॑ बृह॒स्पति॑र्दे॒वतेन्द्रो॑ दे॒वता॑  
वरु॑णो दे॒वता॑ मूर्धाऽसि॒ राड्ध्‍रु॒वाऽसि॑ ध॒रुणा॑  
य॒न्त्र्य॑सि॒ यमि॑त्री॒षे त्वो॒र्जे त्वा॑ कृष्यै॒ त्वा॒  
क्षेमा॑य त्वा॒ यन्त्री॒ राड्ध्‍रु॒वाऽसि॒ धर॑णी

[[1998]]

ध॒र्त्र्य॑सि॒ धरि॒त्र्यायु॑षे त्वा॒ वर्च॑से॒ त्वौज॑से  
त्वा॒ बला॑य त्वा [ २] ।।  
(दे॒वताऽऽयु॑षे त्वा॒ षट् च॑)।

इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके सप्तमोऽनुवाकः ।। ७ ।।

अथ चतुर्थकाण्डे तृतीयप्रपाठके सप्तमोऽनुवाकः ।  
षष्ठेऽनुवाके स्वयमातृण्णाद्या इष्टका उक्ताः। अथ सप्तमे बृहत्याख्या इष्ट का उच्यन्ते।  
कल्पः—“षट्‍‍विंशतं बृहतीर्मा छन्द इति द्वादश दक्षिणतः पृथिवी छन्द इति द्वादश पश्चादग्निर्देवतेति द्वादशोत्तरयः” इति । पाठस्तु—  
मा छन्दः प्रभेति । अत्र माप्रमाप्रतिमास्त्रीत्वि[ ब्यादि] शब्दाभिधे-याश्छन्दोविशेषाः केचिद्वेदे प्रसिद्धाः केचिल्लोकेष्वपि प्रसिद्धाः । हे इष्टके त्वं माना-यकच्छन्दोरूपाऽसि । प्रमानामकच्छन्दोरूपाऽसि । एवं सर्वत्र योज्यम् । अग्न्या-दीनां तु देवतात्वं प्रसिद्धम् । हे इष्टके त्वमग्निदेवतारूपाऽसि । एवमुत्तरत्रापियो-ज्यम् । एतैर्मन्त्रैरिष्टकोपधानं विधातुं प्रस्तौति—  
“छन्दाꣳ सि पशुष्वाजिमयुस्तान्बृहत्युदजयत्तस्माद्वार्हतः पशव उच्यन्ते” (सं. का. ५ प्र. ३ अ. ३) इति।  
पुरा कदाचिद्वायत्र्यादिच्छन्दोदेवताः परस्परं मात्सर्येण कांचिदाजिं मर्यादां प्राप्ताः । अहमेवाऽऽदौ पशून्स्वी करिष्यमामिति प्रतिज्ञा मर्यादा । तदानीं बृहत्याख्या छन्दोदेवता देवतान्तरण्युल्लङ्ष्य स्वयमेवाजयत् । अतस्तदीयनाम्‍ना पशवो बार्हता इत्येवं प्रसिद्धिं गताः । यथा बृहती छन्दसां मध्ये प्रशस्ता, एवं बृहत्याख्या इष्टका अपि प्रशस्ता इति तात्पर्यार्थः ।  
ता इष्टका दिग्विशेषेषु विधत्ते ।  
“मा छन्द इति दक्षिणत उप दधाति तस्माद्दक्षिणावृतो मासाः पृथिवी

[[1999]]

छन्द इति पश्चात्प्रतिष्ठित्या अग्निर्देवतेत्युतरत ओजो वा अग्निरोज एवोत्तरतो धत्ते तस्मादुत्तरतोभिप्रयायी जयति” [सं. का. ५ प्र. ३ अ. २] इति।  
माशब्देन मासा उच्यन्ते । दक्षिणादिग्विधानेन दक्षिणादिवृतिः, सूर्यस्य गोलकप्रदक्षिणावृत्त्या निष्पाद्यामानत्वाच्‍चैत्रादिमासा दक्षिणावृताः । पश्चिमदिश्युपधे-यानामिष्टकानां मन्त्रेष्वादौ पृथिवीशब्दः पठितः । पृथिवी च सर्वस्य जगतः प्रतिष्ठा । तस्मात्तदुपधानं प्रतिष्ठित्यै भवति । उदीच्यां दिश्युपधेयानामिष्टकानां मन्त्रादावग्नि-शब्दः पठितः । अग्निश्च दाहकशक्तियुक्तत्वादोज इत्युच्यते । तस्मादोज एवोदीच्यामु-पहितं भवति । यस्मादुदीच्यामग्न्यादिदेवताशक्तिरूपमोजस्तिष्ठति तस्मादुत्तराभिमुख-त्वेन प्रयाणं कुर्वंस्तीर्थयात्रादियन्यपुण्योपेतत्वात्परलोकं जयति ।  
मन्त्रपाठप्राप्तामिष्टकासंख्यां प्रशंसति—  
“षट्त्रीꣳशत्सं पद्यन्ते पट्त्रिꣳ शदक्षरा बृहती वार्हताः पशवो बहत्यैवास्मै पशूनव रुन्धे बृहती छन्दसाꣳ स्वाराज्यं परीयाया यस्यैता उपधीयन्ते गच्छति स्वाराज्यम्” [सं. का. ५ प्र. ३ अ. २] इति।  
घृहत्या जितत्वात्पशूनां बार्हेतत्वं, जेतृत्वादेव बृहत्याः स्वाराज्यमपि ।  
कल्पः—“मूर्धाऽसि राडिति सप्त वालखिल्याः पुरस्तात्प्रतीचीर्यन्त्री रा-डितिसप्त पश्चात्प्राचीः” इति । पाठस्तु मूर्धासीति ।  
हे इष्टके त्वं मूर्धा मूर्धवदुत्तमा राड्राजमाना चासि हे इष्टके त्वं घ्‍रुवा स्थिरा धरुणा धारणहेतुश्चासि । हे इष्टके त्वं यन्त्रो स्वयमपि नियता यमित्री सर्वेषां नियमनकारिणी चासि । हे इष्टके इषेष्न्नाय त्वा त्वाम्, उपदधाप्रीति शेषः । ऊर्जे वलाय त्वामुपदधामि । कृष्यै सस्यनिष्पश्चये त्वामुपदधामि । क्षेमाय संपादितस्य धनस्य रक्षणाय त्वामुपदधामि । एतैः सप्तभिर्मन्त्रेः पुरस्तादुपधेयाः । हे इष्टके त्वं यन्त्री नियमोपेता राड्र जमाना चासि । तथा ध्‍रुवा स्थिरा धरणी धारणहेतुश्चाति । धर्त्री धारणं कुर्वती धरित्री भूमिरूपा चासि । आयुष आयुवृद्धयर्थं त्वामुपदधामि । वर्चसे कान्त्यर्थं त्वामुपदधामि । ओजसेऽष्टमधातुवृद्ध्यर्थं त्वामुपैदधामि । बलाय तेजःकार्यार्थं त्वामुपदधामि । एतैः सष्तभिर्मन्त्रेः पश्चिमायां दिश्युपधाप्रम् ।

[[2000]]

तैरेतैरुभयविधमन्त्रैः साध्यमुपधानं विधत्ते—  
“सप्त बालखिल्याः पुरस्तादुप दधाति सप्‍न पश्चात्सप्त वै शीर्षण्याः प्राणा द्वावावाञ्चौ प्राणानाꣳ सवीर्यत्वाय” (सं. का. ५ प्र. ३ अ. २) इति।  
बालखिल्यनामकैर्मुनिभिरादौ दृष्टत्वादिष्टका अपि बालखिल्याख्याः । इष्टकागतया सप्तसंख्याया शीर्षण्यच्छिद्रसाम्यं, पुरस्तादेकं सप्तकं पश्चादेकं सप्तक-मिति सप्तकयोर्द्वित्वादधोदेशवर्तिच्छिद्रद्वयसाम्यम् । अतः सर्वेषां प्राणानां सवी र्यत्वायेदमुपधानम् । सप्तकद्वये मन्त्रविभागं विधत्ते—  
“मूर्धा सि राडिति पुरस्तादुप दधाति यन्त्री राडिति पश्चात्प्राणानेवास्मै समीचो दधाति” [सं. का. ५ प्र. ३ अ. २] इति।  
सप्तकद्वयस्य परास्पराभिमुख्येन प्राणानां सम्यक्त्वं संपद्यते । सम्यक्त्वं नाम स्वस्वव्यापारक्षमत्वम् । अत्र विनियोगसंग्रहः—  
मा दक्षिणस्यां यृहतीः पृथि पञ्चादथोत्तरे ।  
अग्निरित्यादिकाः सर्वा द्वादश द्वादशोदिताः ।।  
मूर्धा यन्त्री ब्रालखिल्याः पुरः पश्चाच्‍च सप्तभिः ।  
सप्तमे त्वनुवाकेऽस्मिन्मन्त्रः पञ्चाशदीरिताः ।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे तृतीयप्रपाठके  
सप्तमोऽनुवाकः ।। ७ ।।

### ०८ 
[अथ चतुर्थाष्टके तृतीयप्रपाठकेऽष्टमोऽनुवाकः]।  
आ॒शुस्त्रि॒वृद्भा॒न्त प॑ञ्चद॒शो व्यो॑म सप्तद॒शः  
प्रतू॑र्तिरष्टाद॒शस्तषो॑ नवद॒शो॑ऽभिव॒र्तः स॑विꣳ  
शो ध॒रुण॑ एकवि॒ꣳशो वर्चे॑ द्वावि॒ꣳशः सं॒-  
भर॑णस्रयावि॒ꣳशो योनि॑श्चतुर्वि॒ꣳशो गर्भा॑

[[2001]]

पञ्चवि॒ꣳश ओज॑स्त्रिण॒वः क्रतु॑रेकत्रि॒ꣳशः  
प्र॑ति॒ष्ठा त्र॑यस्त्रि॒ꣳशो व्र॒घ्‍नस्य॑ वि॒ष्टपं॑ चतु-  
स्त्रि॒ꣳशो नाकः॑ षट्त्रि॒ꣳशो वि॑व॒र्तोऽष्टाच-  
त्वारि॒ꣳशो ध॒र्त्रश्‍च॑तुष्टो॒मः ( १ ) ॥  
[आ॒शुः स॒प्तत्रिꣳ॑ शत्]

इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठकेऽष्टमोऽनुवाकः ॥ ८ ॥

(अथ चतुर्थकाण्डे तृतीयप्रपाठकेऽष्टमोऽनुवाकः ) ।  
सप्‍तमेऽनुवाके बृहत्याद्यां इष्टका अभिहिताः । तावता तृतीया चितिः समाप्‍ता । अथाष्टमे चतुर्थ्यां चितावक्ष्णयास्तोमीयाख्यास्विष्ठकासु काश्चिदुच्यन्ते ।  
कल्पः—“श्वोभूते पौर्वाह्णिकीभ्यां प्रचर्य चतुर्थी चितिं चिनोत्याशुस्त्रिवृ-दग्नेर्भागोऽसीत्येताभ्यां यथाब्राह्मणमुपधाय” इति।  
तत्राऽऽद्यानुवाकपाठस्तु—  
आशुस्त्रिवृद्भान्त इति । अत्र त्रिवृत्पञ्‍चदशसप्‍तदशाष्टादशनवदशादि-शब्दाः स्तोमविशेषवाचिनः । स्तोमाश्च तृचनिष्ठस्य साम्‍न आवृत्तिभेदान्निष्पद्यन्ते । आवृत्तिप्रकारस्तु त्रिवृत्पञ्‍चदशसप्‍तदशानां समिधमा तिष्ठेत्यस्मिन्ननुवाके साम-ब्राह्मणोदाहरणेनास्माभिर्व्याख्षातः । एकविंशत्रिणवत्रयस्त्रिंशाख्या अपि स्तोमाः सामब्राह्मणे निरूपिताः । अष्टादशनवदशादयस्तु न्यायेनोन्नेया उपस्तोमाः । ते तु ब्राह्मण आम्‍नाताः । तदुन्नयनार्थस्‍त्‍वावृत्तिप्रकारः सामसूत्रादवागन्तव्यः । अत्र त्रिवृदादयश्चतुष्टोमान्ता अष्टादशसंख्याकाः स्तोमविशेषा आम्‍नाताः । आशुर्भान्त इत्यादीनि स्तोमविशेषणानि । तत्र कानिचिद्‍गुणवाचीनि कानिचिद्‍द्रब्यवाचीनि । तथा सति गुणसंबन्धं द्रव्यतादात्म्यं वा स्तोमेषूपचर्य तत्तत्स्तोमरूपत्वं तत्तदिका-याः प्रशंसार्थमुपन्यस्यते । तत्रैवमक्षरयोजना आशुः शैघ्ऱ्यगुणोपेतो यस्त्रिवृतस्तोमो हे इष्टके तद्रूपा त्वमसि । एवमुत्तरत्रापि याज्यम् । भान्तो भासमानः । व्योम प्रसिद्वं द्रव्यम् । प्रकृष्टां तूर्तिस्‍त्‍वरा यस्यासौ प्रतूर्तिः । शघ्रिकारिणी-

[[2002]]

त्यर्थः । तपः प्रसिद्धम् । अभिवर्तः सामविशेषः । सह विंशत्या संख्यया वर्तत इति सविंशः स्तोमविशेषः । धरुणो धारकः । वर्चो बलहेतुः । संभरणः सम्य-क्पोषकः । योनिः प्रजोत्पादकः । गर्भाः प्रसिद्धाः । ओजोऽष्टमधातु । क्रतु-र्ज्योर्तिष्टोमादिः । प्रतिष्ठा स्थितिहेतुः । व्रध्‍नस्याऽऽदित्यस्य विष्टपं निवासस्थानम् । ‘असौ वा आदित्यो ब्नघ्‍नः’ इतिश्रुत्यन्तरात् । नाकः स्वर्गाख्यभोगभूमिः । विपरी-तत्वेन वर्तनं यस्यासौ विवर्तः । त्रिवृत्पञ्चदशसप्‍तदशैकविंशत्रिणवत्रयस्त्रिंशा अन-नैवाऽऽम्‍नातक्रमेण क्‍वचिदनुष्ठीयन्ते, क्‍वचितु विपरीतक्रमेण । अत एव सूत्रकारे-ण क्‍वचिदुक्तम्—‘त्रयस्त्रिंशारम्मणास्त्रिवृदुत्तमाः” इति । धर्त्रो धारकः । चतुष्टोमस्त्रिवृत्पञ्‍चदशसप्‍तदशैकविंशानां समूहः । एतैः स्तोमावाचिभिरष्टादशाभि-र्मन्त्रैः स्तोमरूपत्वमापादिता अष्टादशेष्टका उपदध्यात्।  
एत्रैर्मन्त्रै, साध्यमुपधानं विधत्ते—  
“देवा वै यद्यज्ञेऽकुर्वत तदसुरा अकुर्वत ते देवा एता अक्ष्णयास्तो-मीयाय अपश्यन्ता अन्यथाऽनुच्यान्यथोपदधत तदसुरा नान्ववायन्ततो देवा अभ-वन्षराऽसुरा यदक्ष्णयास्तोमीया अन्यथाऽनूच्यान्यथोपदधाति भ्रातृव्याभिभूत्यै भव-त्यात्मना पराऽस्य भ्रातृव्यो भवति” [सं॰ का॰ ५ प्र॰ ३ अ॰ ३] इति।  
पुरा कदाचिद्देवसाम्यं प्राप्‍तुमसुरा देवसमीपे गूढचारिणं पुरुषमवस्थाप्य तन्मुखेनावगत्य देवा यज्ञे यद्यदङ्गमकुवंर्स्तत्सर्वं स्वयमपि तथैवानुष्ठितवन्तः । तत-स्तान्वञ्‍चयितुं देवा अक्ष्णयास्तोमीयाख्या एता इष्टका अपश्यन्। स्तामेवाचि शब्दोपेतर्मन्त्रैरुपधेयत्वात्स्तोमीयाः । तत्रापि मन्त्रपाठक्रममुल्लङ्ध्य वक्रत्वेनानुष्ठे यत्वादक्ष्णयास्तोमीयाः । कथं वक्रत्वमिति तदुच्यते-अन्यथा मन्त्रानुवचनमन्य-थेष्टकोपधानमिति वक्रत्वम् । भान्तः पञ्‍चदश इत्ययमनुवचने द्वितीयो मन्त्रः, उप-धाने तुरीयः । व्योम सप्‍तदश इत्यनुवचने तृतीयो मन्त्रः, उपधाने तद्वितीयः । एवं सर्वत्र वक्रत्वं द्रष्टव्यम् । तदानीं गूढचारी विभ्रान्तः । तन्मुखादनवगतशब्दा असुरा देवाननुगन्तुं नाशक्‍नुवन् । ततोऽसुराणां पराभवो देवानां जयश्चाऽऽसीत् । तस्माद्यजमानोऽपि तथैवोपदध्यात् । तदुपधानं भ्रातृव्यभिभूत्यै स्वस्य जयाय च संपद्यते ।

[[2003]]

तदेवं सामान्याकारेण विधाय विशेषाकारेण प्रथमं मन्त्रं विनियुङ्‍क्ते—  
आशुस्त्रिवृदिति षुरस्तादुप दधाति यज्ञमुखं वै त्रिवृद्यज्ञमुखमेव पुर-स्ताद्वि यातयति” [सं॰ का॰ ५ प्र॰ ३ अ॰ ३] इति।  
स्तोमानां मध्ये प्रथमभावित्वात्त्रिवृतो यज्ञमुखत्वम् । तन्मन्त्रेणोप-धानेन पूर्वस्यां दिशि यज्ञमुखं प्रसारयति । अथानुवचने तृतीयं मन्त्रं विनियुङ्‍क्ते—  
“व्योम सप्‍तदश इति दक्षिणतोऽन्नं वै व्योमान्नꣳ सप्तदशोऽन्नमेव दक्षि-णतो धत्ते तस्माद्दक्षिणेनान्नमद्यते” (सं॰ का॰ ५ प्र॰ ३ अ॰ ३) इति।  
व्योमवदाकाशबहुले क्षेत्रे बहुधान्यनिष्पत्तेर्व्योम्‍नोऽन्नत्वम् । सप्तदश-स्तामस्यान्नसंपादकैर्वैश्शैः सह प्रजापतेर्मध्यदेशादुत्पन्नत्वम् । यस्मादीदृशेन मन्त्रेण दक्षिणस्यां दिश्युपधानं तद्दिश्यन्नोपधानतुल्यं तस्माल्लोकेऽपि हि दक्षिणहस्तेनान्नं भुज्यते । अथ सप्‍तममन्त्रं विनियुङ्‍क्ते—  
“धरुण एकविꣳश इति पश्चात्प्रतिष्ठा वा एकविꣳ शः प्रतिष्ठित्यै” (सं॰ का॰ ५ प्र॰ ३ अ॰ ३) इति।  
सामिधेनीप्रकरण एकविंशस्तोमानां प्रतिष्ठेत्याम्‍नातत्वादस्य प्रतिष्ठात्वम्।  
अथ द्वितीयं मन्त्रं विनियुङ्‍क्ते—  
“भान्तः पञ्‍चदश इत्युत्तरत ओजो वै भान्त ओजः पञ्‍चदश ओज एवो सरतो धते तस्मादुत्तरतोभिप्रमायी जयति” [सं॰ का॰ ५ प्र॰ ३ अ॰ ३] इति।  
भासनस्यौजःकार्यत्वादोजस्त्वम् । अन्मत्र पञ्‍चदशो वज्‍र इत्यान्‍नात-त्वादो जोवब्दलहेतुत्‍त्‍वाच्‍चौजरत्वम् । अथ चतुर्थं मन्त्रं विनियुङ्‍क्ते—  
“प्रतूर्तिरष्ठादश इति पुरस्तादुप दधाति द्वौ त्रिवृतावभिपूर्वं यज्ञमुखे वियातयति” (सं॰ का॰ ५ प्र॰ ३ अ॰ ३) इति।  
अष्टादशस्तोमस्य पूर्वोत्तरभागयोर्नवसंख्योपेतत्वाद्‍द्वौ त्रिवृतौ संपद्येत। तौ चाभिपूर्वमनुक्रमेण यज्ञमुखे प्रसारयति । अथ षष्ठं मन्त्रं विनियुङ्‍क्ते—  
“अभिवर्तः सविꣳ श इति दक्षिणतोऽन्नं वा अभिवर्तोऽन्नꣳ सविꣳशोऽ–

[[2004]]

न्नमेव दक्षिणतो धत्ते तस्माद्दक्षिणेनान्नमद्यते” (सं॰ का॰ ५ प्र॰ ३ अ॰ ३) इति।  
अभिवर्तसाम्‍नोऽन्नसाधनत्वादन्‍नत्वम् । विंशस्तोमस्य दशसंख्याकद्व-योपेतस्य विराडू द्वाराऽन्नत्वम् । अथाष्टमं मन्त्रं विनियुङ्‍क्ते—  
“वर्चो द्वाविꣳश इति पश्चाद्यद्विꣳ शतिर्द्वे तेन विराजौ यद्‍द्वे प्रतिष्ठा तेन विराजोरेवाभिपूर्वमन्‍नाद्ये प्रतितिष्ठति” (सं॰ का॰ ५ प्र॰ ३ अ॰ ३) इति।  
द्वावि॑शतिसंख्यामध्ये येयं विंशतिस्तेन विंशतिसंख्याविशेषेण दशसंख्यो पेते द्वे विराजौ संपद्येते । विंशतेरुपरि ये द्वे तेन द्विसंख्याविशेषेण पादयोरिव प्रतिष्ठाहेतुत्वम् । तथा सति विराजोः संबन्धिन्येवान्‍नाद्ये क्रमेण प्रति-ष्ठितो भवति । अथ पञ्चममन्त्रं विनियुङ्‍क्ते—  
“तपो नवदश इत्युत्तरतस्तस्मात्सव्यो हस्तयोस्तपस्वितरः” (सं॰ का॰ ५ प्र॰ ३ अ॰ ३) इति।  
यस्मादुदीच्यां दिशि तप इति मन्त्रः प्रवर्तते तस्मादुत्तरदिग्वर्ती वाम-हस्तो द्वयोर्हस्तयोर्मध्येऽतिशयेन तपस्वी । दक्षिणहस्तवद्भोजनशक्त्यभावादन-शनस्य तपोरूपत्वात् । अथ दशमं मन्त्रं विनियुङ्‍क्ते—  
“योनिश्चतुर्विꣳश इति पुरस्तादुप दधाति चतुर्विꣳ शत्यक्षरा गायत्री गायत्री यज्ञमुखं यज्ञमुखमेव पुरस्ताद्वि यादयति” [सं॰ का॰ ५ प्र॰ ३ अ॰ ३] इति।  
प्रातःसवने प्रवृत्तत्वाद्‍गायत्र्या यज्ञमुखत्वम् ।  
अथैकादशं मन्त्रं विनियुङ्‍क्ते—  
“गर्भाः पञ्चविꣳ श इति दक्षिणतोऽन्नं वे गर्भा अन्‍नं पञ्चविꣳशोऽन्न-मेव दक्षिणतो धत्ते तस्माद्दक्षिणेनान्नमद्यते” (सं॰ का॰ ५ प्र॰ ३ अ॰ ३) इति।  
गर्भाणामन्‍नकार्यत्वादन्‍नत्वं, पञ्‍चविंशस्यान्‍नहेतुत्वादन्‍नत्वम्।  
अथ द्वादशं मन्त्रं विनियुङ्‍क्ते—

[[2005]]

“ओजस्त्रिणव इति पश्चादिये वै लोकस्त्रिणत्र एष्वेव लोकेषु प्रति तिष्ठति” [सं॰ का॰ ५ प्र॰ ३ अ॰ ३] इति।  
त्रिणवे त्रिसंख्याया विद्यमानत्वाल्लोकत्रयरूपत्वम् ।  
अथ नवमं मन्त्रं विनियुङ्‍क्ते—  
“संभरणस्रवोवꣳश इत्युत्तरतस्तस्मात्सव्यो हस्तयोः संभार्यतरः” (सं॰ का॰ ५ प्र॰ ३ अ॰ ३) इति।  
सम्यग्भरणीयं भिक्षापात्रादिकं येन वामहस्तेन सोऽयं संभार्यतरः । यतः सो तिशयेन हस्तयोर्मध्ये धार्यं धारयति ।  
अथ त्रयोदशं मन्त्रं विनियुङ्‍क्ते—  
“क्रतुरेकत्रिꣳश इति पुरस्तादुप दधाति वाग्वै ऋतुर्यज्ञमुख बाग्यज्ञमु-खमेव पुरस्ताद्वि यातयति” [सं॰ का॰ ५ प्र॰ ३ अ॰ ३] इति।  
मन्त्रनिष्पाद्यत्वात्क्रतोवार्ग्‍रूपत्वम् । सा च वाग्यज्ञस्य मुखम् । प्रथमं मन्त्र मुच्‍चार्य पश्चादनुष्ठेयत्वात् । अथ पञ्‍चदशं मन्त्रं विनियुङ्‍क्ते—  
“ब्रघ्‍नस्य विष्टपं चतुस्रिꣳश इति दक्षिणतोऽसौ वा आदित्यो ब्रघ्‍नस्य विष्टपं ब्रह्मवर्चसमेव दक्षिणतो धत्ते तस्माद्दक्षिणोऽर्धो ब्रह्मवर्चसितरः” (सं॰ का॰ ५ प्र॰ ३ अ॰ ३) इति।  
यद्यप्यादित्य एव व्रघ्‍नो विष्टपं तु तस्य निवासस्थानं तथाऽप्यत्राभेद उषचर्यते । दक्षिणस्यां दिश्यादित्यसंवन्धिमन्त्रेणोपधानाद्दक्षिणहस्तो ब्रह्मवर्चसाधिकः । दक्षिणहस्ते ब्रह्मवर्चसशब्दाभिधेयं यद्वैदिकहोमपूजादिकं धारयति तस्माद्दक्षिणभागः एवातिशयेन ब्रह्मवर्चसयुक्तः । अत एवाऽऽशीर्वादादौ स एवं हस्तः प्रसरति ।  
अथ चतुर्दशं मन्त्रं विनियुङ्‍क्ते—  
“प्रतिष्ठा त्रयस्त्रिꣳश इति पश्चात्प्रतिष्ठित्यै” [सं॰ का॰ ५ प्र॰ ३ अ॰ ३] इति।  
मन्त्रगतेनैव प्रतिष्ठाशब्देन प्रतिष्टा सूचिता । अथ षोडशं मन्त्रं विनि-युङ्‍क्ते–

[[2006]]

“नाकः षट्त्रिꣳश इत्युत्तरतः सुवर्गो वै लोको नाकः सुवर्गस्य लोकस्य समष्ट्यै” (सं॰ का॰ ५ प्र॰ ३ अ॰ ३) इति।  
नाकशष्दार्थः प्रसिद्ध एव । अत्र विनियोगसंग्रहः—  
आशुरष्टादशाऽऽदध्यादक्ष्णयास्तोमसंयुताः—  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-र्वेदीयतैत्तिरीयसंहिताभाष्ये चतुर्थकाण्डे तृतीयप्रपाठकेऽ  
ष्टमोऽनुवाकः ॥ ८ ॥

### ०९ 
( अथ चतुर्थाष्टके तृतीयप्रपाठके नवममोऽनुवाकः )  
अ॒ग्नेर्भा॒गो॑ऽसि दी॒क्षाया॒ आधि॑पत्यं॒ ब्रह्मं  
स्पृ॒तं त्रि॒वृत्स्तोम॒ इन्द॑स्य भा॒गो॑ऽसि विष्णो॒-  
राधि॑पत्यं क्ष॒त्‍त्रꣳ स्पृ॒तं प॑ञ्चद॒श स्तोमो॑  
नृ॒चक्ष॑सां भा॒गो॑ऽसि धा॒तुराधि॑पत्यं ज॒नित्रꣳ॑  
स्पृ॒तꣳ स॑प्‍तद॒शः स्तोमो॑ मि॒त्रस्य॑ भा॒गो॑ऽसि॒  
वरु॑ण॒स्याऽऽधि॑पत्यं दि॒वो वृ॒ष्टिर्वाताः॑ स्पृ॒ता  
ए॑कवि॒ꣳशः स्तोमोऽदि॑त्यै भा॒गो॑ऽसि पू॒ष्ण  
आधि॑पत्य॒मोजः स्पृ॒तं त्रि॑ण॒वः स्तोमो॒ वसू॑  
नां भा॒गो॑ऽसि [ १ ] रु॒द्राणा॒माधि॑पत्यं॒ च  
तु॑ष्पात्स्पृ॒तं च॑तुर्वि॒ꣳशः स्तोम॑ आदि॒त्यानां॑  
भा॒गो॑ऽसि म॒रुता॒माधि॑प त्यं॒ गर्भाः॑ स्पृ॒ताः  
प॑ञ्‍चवि॒ꣳ शः स्तोमो॑ दे॒वस्य॑ सवि॒तुर्भा॒गो॑ऽसि॒  
बृह॒स्पते॒राधि॑पत्यꣳ स॒मीची॒दिंशः॑ स्पृ॒ताश्च॑-  
तु॒ष्टोमः स्तोमो॒ यावा॑नां भा॒गो॑ऽस्यया॑वाना॒

[[2007]]

माधि॑पत्यं प्र॒जाः स्पृ॒ताश्व॑तुश्चत्वारि॒ꣳशः  
स्तोम॑ ऋभू॒णां भा॒गो॑ऽसि॒ विश्वे॑षां दे॒वाना॒-  
माधि॑पत्यं भू॒तं विशा॑न्तꣳ स्पृ॒तं त्र॑यस्त्रि॒ꣳशः  
स्तोमः॑ [ २ ] ॥  
[वसू॑नां भा॒गो॑ऽसि॒ षट्च॑त्वारिꣳशञ्च]  
इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके नवममोऽनुवाकः ॥ ९ ॥

(अथ चतुर्थकाण्डे तृतीयप्रपाठके नवममोऽनुवाकः) ।  
अष्टमेऽनुवाके काश्चिदक्ष्णयास्तोमीयास्र्या इष्टका उक्ताः। अथ नवमेऽवं शिष्टास्ता उच्यन्ते । तासामवशिष्टानामिष्टकानां मन्त्रेषु प्रथमं मन्त्रमाह—  
अग्नेर्भागोऽसीति । हे इष्टके योऽयमग्नेर्भागो हविर्लक्षणः, यच्‍च दीक्षा-देवताया आधिपत्यं स्वामित्वं स्पृतं ब्रह्म देवानां प्रीतिकरं मन्त्रजातं ब्राह्मणजा तिर्वा, योऽपि त्रिवृदाख्यः स्तोमविशेषस्तत्सर्वं त्वमसि । अथ द्वितीप्रं मन्त्रमाह—  
इन्द्रस्य भागोऽमीति । हे इष्टके योऽयमिन्द्रस्य भागो हविर्विशेषः यच्‍च विष्णोः परमेश्वरस्याऽऽधिपत्यं, यदपि स्पृतं प्रीतिहेतुः क्षत्त्रं बलं क्षत्त्रियजातिवां, योऽपि पञ्‍चदशाख्यः स्तोमस्तत्सर्वं त्वमसि । अथ तृतीयं मन्त्रमाह—  
नृचक्षसामिति । ये मनुष्याः सन्तश्चक्षते वेदं व्यक्तमुच्‍चारयग्ति ते नृचक्षस ऋत्विगादयस्तेषां भागो दक्षिणारूपो गवादिः। धातुः प्रजापतेर्यदाधिपत्यं, यच्‍च स्पृतं प्रीतिकरं जनित्रं, यो हि(ऽपि) सप्‍तदशाख्यः स्तोमविशेषस्तत्सर्वं त्वमसि । अथ चतुर्थं मन्त्रमाह—  
मित्रस्य भागोऽसीति । स्पृताः प्रीतिहेतवो वाता वायवो दिवः सका-शादागता वष्टिश्च । अथ पञ्‍चमं यन्त्रमाह—  
अदित्यै भागोऽसीति । ओजो बलमष्टमधातुर्वा । अथ षष्ठं मन्त्रमाह—

[[2008]]

वसूनां भागोऽसीति । चतुष्पाद्गवाश्वादिः । अथ सप्तमं मन्त्रमाह—  
आदित्यानां भागोऽसीति । गर्भा द्विपदां चतुष्पदां चोदरगताः। अथाष्टमं मन्त्रमाह—  
देवस्य सवितुरिति । यासु दिक्ष्ववस्थिताः प्राणिनोऽनुकूलास्ता दिशः समीच्यस्ता एव स्पृताः । अथ नवमं मन्त्रमाहः—  
यावानां मागोऽसीति । यतो मिश्री भवतः शुक्लकृष्णपक्षावत्रेति यावामासाः। अतथाविधत्वादयावा अर्धमासः । अथ दशमं मन्त्रमाह—  
ऋभूणां भागोऽसीति । ऋभुशब्दो देवसामान्यवाची । गणविशेषो विश्वे देवाः । भूतं निष्पन्नं, निशान्तं गृहम् । एतैर्मन्त्रैरुपधेयास्वक्ष्णयास्तोमीयास्वि-ष्टकासु मन्त्रविशेषेषु देशविशेषु च सहोपधानं विधीयते । तत्र प्रथमं मन्त्रं विनि-युङ्‍क्ते—  
“अग्नेर्भागोऽसीति पुरस्तादुप दधाति यज्ञमुखं वा अग्निर्यज्ञमुखं दीक्षा यज्ञ मुखं ब्रह्म यज्ञमुखं त्रिवृद्यज्ञमुखमेव पुरस्ताद्वि यातयति” [सं॰ का॰ ५ प्र॰ ३ अ॰ ४] इति।  
प्रथममाहितेऽग्नौ पश्चाद्यज्ञस्य प्रवृत्तरेग्निर्युज्ञमुखम् । सोमयागस्य दीक्षोपक्रमत्वाद्दीक्षाया यज्ञमुखत्त्वम् । यज्ञस्य ऋत्विग्वरणपूर्वकत्वादार्त्विज्यस्य च ब्राह्मणध र्मत्वाद्‍ब्राह्मणजातिर्यज्ञमुखम् । स्तोत्राणां मध्ये प्रथमस्तोत्रस्य बहिष्पव-मानस्य त्रिवृत्स्तोमेन निष्पाद्यमानत्वात्‍त्रिवृतो यज्ञमुखत्वम् । अनेन मन्त्रेणोपधाने तत्सर्वं यज्ञमुखं पुरस्तात्प्रसारयति । अथ तृतीयं मन्त्रं विनियुङ्‍क्ते—  
“नृचक्षसां भागोऽसीति दक्षिणतः शुश्रुवाꣳसो वै नृचक्षसोऽन्नं धाता जातायैवास्मा अन्नमति दधाति तस्माज्‍जातोऽन्नमत्ति जनित्रꣳ स्पृतꣳ सप्तदशः स्तोम इत्याहान्नं वै जनित्रमन्‍नः सप्तदशोऽन्नमेव दक्षिणतो धत्ते तस्माद्दक्षिणेनान्‍नमद्यते” (सं॰ का॰ ५ प्र॰ ३ अ॰ ४) इति।  
वेदशास्त्रपारं गताः शुश्रुवांसः । त एव नृचक्षःशब्देनाभिधीमन्ते । चक्षते यर्क्त ब्रुवत इति चक्षसः । नरश्च ते चक्षस इति नृचक्षसः । यद्वा नृषु मनुष्येषु

[[2009]]

मध्ये चक्षसो व्यक्तं वक्तारः । धातुरन्नोत्पादकत्वादन्नत्वम् । अतो मन्त्रे धातृशब्द-पाठेनोत्पन्‍नाय यजमानायान्‍नं संपादयति । तस्मिन्मन्त्रे जनित्रमित्याद्युत्तरभागमपि ब्रूयात् । जायत इति व्युत्पत्त्या जनित्रशब्दोऽन्नवाची । सप्‍तदशस्तोमस्यान्‍नकारण-त्वादन्‍नत्वम् । एवं सति कृत्स्नमप्यन्‍नं दक्षिणस्यां दिशि संपादयति । यस्माद्दक्षिण-दिशोऽन्नभागित्वं तस्माद्दक्षिणहस्तेनान्‍नं भुङ्‍क्ते।  
अथ चतुर्थं मन्त्रं विनियुङ्‍क्ते—  
“मित्रस्य भागोऽसीति पश्चात्प्राणो वै मित्रोऽपानो वरुणः प्राणपानावे-वास्मिन्दधाति दिवो वृष्टिर्वाताः स्पृता एकविꣳश स्तोम इत्याह प्रतिष्ठा वा एकविꣳ-शः प्रतिष्ठित्यै” (सं॰ का॰ ५ प्र॰ ३ अ॰ ४) इति।  
मित्रावरुणयोः प्राणपानाभिमानित्वात्तद्रूपत्वम् । तस्य मन्त्रस्योत्तरभागे सर्वस्तोमप्रतिष्ठारूपस्यैकविंशस्याभिघानं प्रतिष्ठित्यै संपद्यते ।  
द्वितीयं मन्त्रं विनियुङ्‍क्ते—  
“इन्द्रस्य भागोऽसीत्युत्तरत ओजो वा इन्द्र ओजो विष्णुरोजः क्षत्त्रमोजः पञ्चदश ओज एवोत्तरतो धत्ते तस्मादुत्तरतोभिप्रयायी जयति” [सं॰ का॰ ५ प्र॰ ३ अ॰ ४] इति।  
इन्द्रादीनां बलवत्त्वादोजोरूपत्वम् । ततः सर्वमप्योज उदीच्यां दिशि स्थापितं भवति । ओजोयुक्तत्वादेवोत्तरदिग्गामी तीर्थयात्रादिषुण्येन स्वर्गं जयति ।  
अथ षष्ठं मन्त्रं विनियुङ्‍क्ते—  
“वसूनां भागोऽसीति पुरस्तादुप दधाति यज्ञमुखं वै वसवो यज्ञमुखः रुद्रा यज्ञमुखं चतुर्विꣳशो यज्ञमुखमेव पुरस्ताद्वि यातयति” (सं॰ का॰ ५ प्र॰ ३ अ॰ ४) इति।  
वसूनां प्रातःसवनाभिमानित्वाद्यज्ञमुखत्वम् । प्रातःसवनाभिमानित्वं च च्छन्दोगा आमनन्ति—“ब्रह्मवादिनो वदन्ति यद्वसूनां प्रातःसवनम्” इति । रुतं शब्दं मन्त्ररूपं द्रावयन्ति प्रवर्तयन्तीति रुद्राः । तथा सति रुद्रप्रवर्तितमन्त्रपूर्वक-त्वाद्यज्ञस्य रुद्राणां यज्ञमुखत्वोपचारः । चतुर्विशचतुश्चत्वारिंशाष्टाचत्वार्विशरूपेषु च्छन्दोमेषु प्रथमत्वाच्‍चतुर्विंशस्य यज्ञमुखत्वम्।

[[2010]]

अथ सप्तमं मन्त्रं विनियुङ्‍क्ते—  
“आदित्यानां भागोऽसीति दक्षिणतोऽन्नं वा आदित्या अन्‍नं मरुतोऽन्‍नं गर्भा अन्‍नं पञ्चविꣳशोऽन्नमेव दक्षिणतो धत्ते तस्माद्दक्षिणेनान्‍नमद्यते” [सं॰ का॰ ५ प्र॰ ३ अ॰ ४] इति।  
‘आदित्याज्‍जायते वृष्टिर्वृष्टेरत्‍न्‍नंततः प्रजाः’ इत्यन्‍नहेतुत्वादादित्यानाम- न्‍नत्वम् । मरुतां वैश्यरूपत्वेनान्‍नसंपादकत्वादन्‍नत्वम् । गर्भाणामन्‍नकार्यत्वाद-न्‍नत्वम् । पञ्चविंशस्तोमस्य शास्त्रसिद्धान्‍नहेतुत्वाद्न्‍नत्वम् ।  
अथ पञ्चमं मन्त्रं विनियुङ्‍क्ते—  
“अदित्यै भागोऽसीति पश्चात्प्रतिष्ठा वा अदितिः प्रतिष्ठा पूषा प्रतिष्ठा त्रिणवः प्रतिष्ठित्यै” (सं॰ का॰ ५ प्र॰ ३ अ. ४) इति।  
अदितिर्भूमिः । सा च निवासहेतुत्वात्प्रतिष्ठा । पूष्णः पोपकत्वेन प्रतिष्ठा त्वम् त्रिणवस्तोमस्य शास्त्रसिद्धं प्रतिष्ठात्वम् । अथाष्टमं मन्त्रं विनियुङ्‍क्ते—  
“देवस्य सवितुर्भागोऽसीत्युत्तरतो ब्रह्म वै देवः सविता ब्रह्म बृहस्प-तिर्ब्रह्म चतुष्टोमो ब्रह्मवर्चसमेवोत्तरतो धत्ते तस्मादुत्तरोऽर्धो ब्रह्मवर्चसितरः सावि-त्रवती भवति प्रसूत्यै तस्माद्‍ब्राह्मणानामुदीची सनिः प्रसूता” (सं॰ का॰ ५ प्र॰ ३ अ॰ ४) इति।  
प्रातःसंध्यादौ ब्राह्मणेरुपास्यमानत्वात्सवितुर्ब्रह्मत्वम् । बृहस्पतेर्ब्राह्मण-जात्यभिमानित्वाद्‍ब्रह्मत्वम् । तच्‍च “ब्रह्म वै देवानां बृहस्पतिः” इति श्रुत्यन्तरादव-गम्यते । चतुष्टोमस्य शास्त्रासिद्धं ब्रह्मत्वम् । सवितृप्रतिपादको मन्त्रः सावित्रस्तेन मन्त्रेणोपहितेष्टका सावित्रवती । अतः सा प्रसवाय संपद्यते । यस्माद्‍ब्रह्मरूपस-वितृप्रतिपादकमन्त्रसाध्येष्टकोत्तरस्यां दिश्युपहिता तस्माद्‍ब्राह्मणानामुदीची सनिः प्रसूनोत्तरस्यां दिशि यज्ञभिक्षादिरूपा याच्‍‍‍ञा शास्त्रोणाभ्यनुज्ञाता। विन्ध्यस्योत्तर-भागे हि पुण्यभूमौ शुद्धा ब्राह्मणा वर्तन्ते, तस्मात्तत्र प्रतिग्रहः प्रशस्तः ।

[[2011]]

पूर्वानुवाकाम्‍नातौ सप्‍तदशाष्टादशमन्त्रावितः पूर्वं न विनियुक्तौ। तत्रा-ष्टादशंमन्त्रमिदानीं विनियुङ्‍क्ते—  
“धर्त्रश्चतुष्टोम इति पुरस्तादुप दधाति यज्ञमुखं वै धर्त्रो यज्ञमुखं चतु-ष्टोमो यज्ञमुखमेव पुरस्ताद्वि यातयति” (सं॰ का॰ ५ प्र॰ ३ अ॰ ४) इति।  
धर्त्रो धारयिताऽग्निष्टोमः स च सोमयागानां प्रथमभावित्वाद्यज्ञमुखम् । चतुष्टोमः (* षष्टिस्तोमस्तृतीयः ) । तस्य यज्ञमुखभूतत्रिवृदात्मकत्वाद्यज्ञमुखत्वम्। अथ प्रकृतानुवाकगतं नवमं मन्त्रं विनियुङ्‍क्ते—  
“यावानां भागोऽसीती दक्षिणतो मासा वै यावा अर्धमासा अयावा-स्तस्माद्दक्षिणावृत्तो मासा अन्‍नं वै यावा अन्‍नं प्रजा अन्नमेव दक्षिणतो धत्ते तस्मा-द्दक्षिणेनान्नद्यते” (सं॰ का॰ ५ प्र॰ ३ अ॰ ४) इति।  
गोलकस्य प्रादक्षिण्येन संचास्ताऽऽदित्येन निष्पाद्यत्वान्मासानां दक्षि-णावृत्वम । यावशब्दवाच्यानां मासानां कालरूपाणामन्नपाकहेतुत्वादन्‍नत्वम् । प्र-जानामन्नभोक्तृत्वादन्नत्वम् । अथ दशमं मन्त्रं विनियुङ्‍क्ते—  
“ऋभूणां भागोऽतीति पश्चात्प्रतिष्ठित्यै” (सं॰ का॰ ५ प्र॰ ३ अ॰ ४) इति।  
देवानामनुग्राहकत्वेन प्रतिष्ठाहेतुत्वम् ।  
अथ पूर्वानुवाकगतं सप्तदशं मन्त्रं विनियुङ्‍क्ते—  
“वितर्तोऽष्टाचत्वारिꣳश इत्युत्तरतोऽनयोर्लोकयोः सवीर्यत्वाय तस्मा-दिमौलोकौ समावद्वीर्यौ” (सं॰ का॰ ५ प्र॰ ३ अ॰ ४) इति।  
स्तोमानां मध्येऽष्टाचत्वारिंशः स्तोमः सर्वोत्तमः । ततोऽप्यधिकस्य स्तोमस्याभावात् । मनुष्यलोके दिशां मध्ये विन्ध्यादुत्तरा दिगुत्तमां अत उत्तमद्वय-मेलनेन मनुष्यलोको वीर्यवान्संपन्नः । स्वर्गलोकस्य देवाधिष्ठितत्वाद्वीर्यवत्त्वं प्रसिद्धम् । एवं च सत्युभयोर्लोकयोः समानवीर्यत्वं भवति । तस्मादेबं मनुष्य-लोकस्य  
* धनुश्चिह्‍नान्तर्गतस्थाने भट्‍टभास्करभाष्यानुसारी “समष्टिस्तोत्रीयः स्तोमः” इति पाठो भवितुं युक्तः।

[[2012]]

विर्यवत्त्वं संपादितं तस्मादिमौ लोकौ समावद्वीर्यौ । मनुष्यलोकः पुण्यानुष्ठाननि-ष्पादनेन वीर्यवान्स्वर्गलोकः पुण्यफलनिष्पाननेन वीर्यवानिति समत्वम् । अनुवा-कद्वयेन वक्रत्वेनोपहितानामिष्टकानां मध्य एकैकस्यां दिशि या उपहितास्ताः सर्वा दिग्विशेषोपाधिनां संगृह्य प्रशंसति—  
“यस्य मुख्यवतीः पुरस्तादुषधीयन्ते मुख्य पव भवत्याऽरय मुख्यो जायते यस्यान्‍नवतीर्दक्षिणतोऽत्यन्नमाऽस्यान्‍नादो जायते यस्य प्रतिष्ठावतीः पश्चात्प्र-त्येव तिष्ठति यस्यौजस्वतीरुत्तरत ओजस्व्येव भवत्याऽस्यौजस्वी जायते” [सं॰ का॰ ५ प्र॰ ३ अ॰ ४] इति।  
मुखत्वेन पूर्वोक्तेष्वर्थवादेषु स्तुता इष्टका मुख्यवत्यः । तासां पूर्वस्यां दिश्युपधानेन स्वयं मुख्यो भवति, स्वपुत्रश्च पुख्यो जायते । अन्‍नत्वेन स्तुता इष्टका अन्‍नवत्यः । तासां दक्षिणादिश्युपधानेन स्वयं पुत्रश्चान्‍नबन्तौ संपद्येते । प्रतिष्ठात्वेन स्तुता इष्टकाः प्रतिष्ठावत्यः। तासां पश्चिनदिश्युपधानेन प्रतिष्ठितो भवति। ओजस्त्वेन स्तुता इष्टका ओजस्वत्यः। तासामुत्तरदिश्युपधानेन स्वयं पुत्रश्चौजस्विनौ भवतः । वक्रत्वेन योऽयमुपधानप्रकारोऽभिहितस्तमेतं स्तोत्रशास्त्र-रूपत्वेन प्रशंसति—  
“अर्को वा एष यदग्निस्तस्यतैदेव स्तोत्रमेतच्छस्त्रं यदेवा विधा विधीय तेऽर्क एव तदर्क्यमनु विघीयते” (सं॰ का॰ ५ प्र॰ ३ अ॰ ४) इति।  
योऽग्निरस्ति स एषोऽर्कोऽर्चनीयः । तस्यार्चताङ्गत्वेन स्तोत्रशस्त्रो अपेक्षिते । तथा सति योऽयं वक्रत्वेनोपघानप्रकारोऽभिहितस्तत्रैकेनानुवाकेनोक्तं स्तोत्रमितरेणानुवाकेनोक्तं शस्त्रम् । एवं सत्यर्चनीये वह्‍नावेवार्चनयोग्यमनुष्ठानां क्रमेण संपादितं भवति । तदनुष्ठानं तद्वेदनं च प्रशंसति—  
“अत्यन्नमाऽश्यान्‍नादो जायते यस्यैषा विधा विधीयते य उ चैनामेवं वेद” (सं॰ का॰ ५ प्र॰ ३ अ॰ ४) इति।  
एनां विधाम् । अत्र विनियोगसंग्रहः—  
अग्नेः शिष्टा दशाऽऽदध्यादक्ष्णयास्तोमसंज्ञकाः । इति ॥

[[2013]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे तृतीयप्रपाठके  
नवममोऽनुवाकः ॥ ९ ॥

### १० 
(अथ चतुर्थकाण्डे तृतीयप्रपाठके दशमोऽनुवाकः) ।  
एक॑याऽस्तुवत प्र॒जा अ॑धीयन्त प्र॒जाप॑ति॒र-  
धि॑पतिरासीत्ति॒सृभि॑रस्तुवत॒ ब्रह्मा॑सृज्यत॒ ब्र-  
ह्म॑ण॒स्पति॒रधि॑पतिरासीत्प॒ञ्‍चभि॑रस्तुवत भू॒-  
तान्य॑सृज्यन्त भू॒तानां॒ पति॒रधि॑पतिरसीत्स॒प्‍त-  
भि॑रस्तुवत सप्‍त॒र्षयो॑ऽसृज्यन्त धा॒ताऽधि॑प-  
तिरासीन्न॒वभि॑रस्तुवत पि॒तरो॑ऽसृज्य॒न्तादि  
ति॒रधि॑पत्‍न्‍यासीदेकाद॒शभिरस्तुवत॒र्तवो॑ऽसृज्य-  
न्ताऽऽर्तवोऽधिपतिरासीत्‍त्रयोदशभि॑रस्तुवत  
मासा॑ असृज्यन्त संवत्स॒रोऽधिपतिः  
( १ ) आ॒सी॒त्प॒ञ्‍च॒द॒शभि॑रस्तुवत क्ष॒त्त्रम॑सृ  
ज्ये॒तेन्द्रोऽधिपतिरासीत्सप्‍त॒शभिरस्तुबत प॒श-  
वो॑ऽसृज्यन्त॒ बृह॒स्पति॒रधि॑पतिरासीन्नवद॒शभि॑-  
रस्तुवत शूद्रा॒र्याव॑सृज्येतामहोरात्रे अधि॑-  
पत्‍नी आस्ता॒मेक॑विꣳशत्याऽस्तुव॒तैक॑शफाः  
प॒शवो॑ऽसृज्यन्त॒ वरुणोऽधिपतिरासी॒त्त्रयो॑-  
विꣳ शत्याऽस्तुवत क्षु॒द्राः प॒शवो॑ऽसृ-  
ज्यन्त पू॒षाऽधि॑पतिरासी॒त्पञ्‍च॑विꣳ शत्याऽ-

[[2014]]

स्तुवताऽऽर॒ण्याः प॒शवो॑ऽसृज्यन्त वा॒युरधि॑  
पतिरासीत्स॒प्‍तवि॑ꣳ शत्याऽस्तुवत॒ द्यावा॑पृ-  
थि॒वी वि [ २ ] ऐ॒तां॒ वस॑वो रु॒द्रा आ॑दि॒-  
त्या अनु॒ व्या॑य॒न्तेषा॒माधि॑पत्यमासी॒न्नव॑  
विꣳ शत्याऽस्तुवत॒ वन॒स्पतयो॑ऽसृज्यन्त॒ सो-  
मोऽधि॑पतिरासी॒देकत्रिꣳ शताऽस्तुवत प्र॒जा  
अ॑सृज्यन्त॒ यावा॑नां॒ चाया॑वानां॒ चाऽऽधि॑प-  
त्यमासी॒त्त्रय॑स्त्रिꣳ शताऽस्तुवत भू॒तान्य॑शा  
म्यन्प्र॒जाप॑तिः परमेष्ठ्यधिपतिरासीत् [ ३ ] ॥  
( सं॒व॒त्स॒रोऽधिपनि॒र्वि पञ्च॑त्रिꣳशत् )।  
इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके दशमोऽनुवाकः ॥ १० ॥

( अथ चतुर्थकाण्डे तृतीयप्रपाठके दशमोऽनुवाकः ) ।  
नवमेऽनुवाकेऽवशिष्टा अक्ष्णयास्तोमीया उक्ताः। अथ दशमे सृष्टिश-ब्दाभिधेया इष्टका उच्यन्ते ।  
कल्पः— “एकयाऽस्तुवतेति सप्‍तदश सृष्टीः” इति। पाठस्तु—  
एकयाऽस्तुवतेति । पूर्वे महर्षयः कदाचिद्यागकाल एकया स्तोत्रिय-यर्चा स्तुतिमकुर्वन् । तत्तत्सामर्थ्यात्प्रजा अधीयन्त तैर्महर्षिभिरुदपाद्यन्त । तदानीं प्रजापतिस्तासां प्रजानामधिपतिरासीत् । अथ कदाचित्तिसृभिः स्तोत्रियाभिरस्तुवत्। तत्सामर्थ्याद्‍ब्रह्म ब्राह्मणजातिस्तैरसृज्यत । ब्रह्मणस्पतिरिति प्रसिद्धो यो देवः सोऽयं ब्राह्मणजातेरधिपतिरासीत् एवं सर्वत्र योज्यम् । भूतानां पतिः कश्चिद्देय विशेषः । अत एवान्यत्राऽऽम्‍नातम्—“भूतानां पतये स्वाहा” इति । सोऽयमत्र तिप तभूनिंराधपतिः स्वाम्यासीत् । घाता जगत्स्त्रष्टा । अदितिर्भूमिः । आर्तव

[[2015]]

ऋतुपालकः कश्चिद्देवविशेषः । क्षत्त्रं क्षात्‍त्रियजातिः। शूद्रार्यौ शूद्रो वैश्यश्चेति जातिद्वयम् । अहर्देवता रात्रिदेवता चेत्येते जातिद्वयस्याधिपत्‍नी स्वामिरूपे आ-स्ताम् । सप्‍तविंशतिस्तोत्रसामर्थ्यात्पूर्वमेकीभूते द्यावापृथिव्यौ परस्परं वियुक्ते अ-तामभु । तयोर्वियोमेन वस्वादयस्त्रयो गणाः परस्परं वियुक्ता अभवन् । तेषां वस्वादीनां द्यावापृथिव्यौ प्रत्याधिपत्यमासीत् । यावा मासदेवता अथवा अर्धमास-देवताः । उभयविधदेवतानां प्रजाः प्रति आधिपत्यमासीत् । भूतान्यशाम्यन्, प्राणीनः शान्तानुपद्रवरहितानकुर्वत । परमे सत्यलोके तिष्ठतीति परमेष्ठी । तादृशः प्रजापतिः स्वाम्यभूत् ।  
एतैर्मन्त्रैः साध्यमुपधानं विधत्ते—  
“सृष्टीरुप दधाति यथासृष्टमेवाव रुन्धे” (सं॰ का॰ ५ प्र॰ ३ अ॰ ४) इति।  
सृजतिधातुयुक्तैर्मन्त्रैरुपधेया इष्टकाः सृष्टयः । तासामुपधाने सति यद्वस्तु यथा सृष्टं तत्तथैव प्राप्‍नोति । अत्र विनियोगसंग्रहः—  
एक सप्‍तदशाऽऽदध्यादिष्टकाः सृष्टिसंज्ञिताः ॥  
अत्र मीमांसा।  
प्रथमाध्यायस्य चतुर्थपादे चिन्तितम्—  
सृष्टीरुपधातीति ये मन्त्राः सृष्टिलिङ्गकाः ।  
विधेयास्ते गुणत्वेन वादो वाऽत्र गुणे विधिः ॥  
आख्यातेनाभिसंबन्धादविध्यन्तरयोगत् ।  
लिङ्गप्रकरणप्राप्तेर्मन्त्राणां विध्यसंभवातः ॥  
ताननूद्येष्टकाधानं विदध्यात्स्तोष्णते यतः ।  
यथासृष्टेत्यनेनातः सृष्टीरित्यर्थवादगीः ॥  
एकयाऽस्तुवतेत्यादौ मन्त्रसंघे क्‍वचिन्नहि ।  
सृष्टिशब्दस्तथाऽप्युक्तिः सृष्टिशब्देन भूमतः ॥  
अग्निचयने श्रूयते– “सृष्टिरुपदधाति” इति । सृष्टिशब्दोपेता मन्त्राः

[[2016]]

यासामिष्टकानामुपधाने विद्यन्ते ता इष्टकाः सृष्टय इत्युच्यन्ते । सृष्टिमानासा मुपदधानो मन्त्र इति विगृह्य “तद्वानासामुपधानः” इत्यादिव्याकरणसूत्रसिद्धप्र-क्रियया तन्नित्पादनात् । सृष्टिशब्दोपेताश्चोपधानमन्त्रा एकयाऽस्तुवेत्यस्मिन्ननुवाके समाम्‍नाताः। ब्रह्मासृज्यत भूएन्यसृज्यन्तेत्यादिना सृजतिधातोस्तेषु मन्त्रेषु प्रयुक्तत्वात् । ते च मन्त्रा अत्र सृष्टिशब्देनोपधाने गुणत्वेन विधीयन्ते । कुतः उपदधातीत्यनेनाऽऽश्यातेनाभिसंबन्धात् । न चार्थवादत्मस्य संभवति । विध्य-न्तरेण सहैकवाक्यत्वाभावादिति प्राप्‍ते ब्रूमः अग्निचयनप्रकरणे पठितत्वात्तेषां मन्त्राणां सामान्यतश्चयनसंबन्धोऽवगम्यते । विशेषसंबन्धस्तु सृजतिलिङ्गादवग न्तव्यः । तथा सति प्राप्‍तत्वान्‍न ते मन्त्रा अत्र विघीयन्ते, किंतु तान्मन्त्राननूद्येष्ट-कोपघानं विधीयते । सृष्टिशब्देनानुवादस्तु वक्ष्यमाणार्थवादोपपत्यर्थः । “यथासृष्ट-मेवावरुन्बे” इति हि वक्ष्यमाणोऽर्थवादः । यदि विधिवाक्ये मन्त्राणा मनुवादकः सृष्टिशब्दो न स्यात्, तदानीमर्थवादे सृष्टिशब्दप्रयोगाद्विध्यर्थवादयोर्वैयघिकरण्यभ्रमः स्यात। तस्मान्मन्त्रानुवादी सष्टिशब्दो न गुणविधायकः, किंत्वर्थवादः । ननु प्रथम-मन्त्रे सृजतिधातुर्न प्रयुक्तः । ‘एकयाऽस्तुवत प्रजा अधीयन्त’ इति पाठात् । वाढं, तथाऽपि द्वितीयतृतीयादिषु बहुषु मन्त्रेषु सृजतिघातुप्रयोगाद्‍भूमरूपं सादृश्य-मस्ति । यत्र सर्वाणि वाक्यानि सृष्टिशब्दोपेतानि तत्र यथा सृष्टिभूमां तथाऽत्रापि भूमगुणयोगेन सृष्ट्यसृष्टिसंघे सृष्टिशब्द प्रयोगः ॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये चतुर्थकाण्डे तृतीयप्रपाठके  
दशमोऽनुवाकः ॥ १० ॥

### ११ 
अथ चतुर्थकाण्डे तृतीयप्रपाठके एकादशोऽनुवाकः ।  
इ॒यमे॒व सा या प्र॑थ॒मा व्यौच्छ॑द॒न्तर॒स्यां  
च॑रति॒ प्रवि॑ष्टा । व॒धूर्ज॑जान नव॒गज्‍जनि॑त्री॒  
त्रय॑ एनां महिमा॒नः॑ सचन्ते । छन्द॑स्वती

[[2017]]

उ॒षसा॒ पेपि॑शाने समा॒नं योनि॒मनु॑ सं॒चर॑-  
न्ति । सूर्य॑पत्‍नी॒ वि च॑रतः प्रजान॒ती के॒तुं-  
कृ॑ण्वा॒ने अ॒जरे॒ भूरि॑रेतसा । ऋ॒तस्य॒ पन्था॒-  
मनु॑ ति॒स्र आऽगु॒स्त्रयो॑ ध॒र्मासो॒ अनु॒ ज्योति॒-  
षाऽगुः॑ । प्र॒जामेका॒ रक्ष॒त्यूर्ज॒मेका॑ [ १ ]  
व्र॒तमेका॑ रक्षति देवयू॒नाम् । च॒तुष्टो॒मो अ॑-  
भव॒द्या तु॒रीया॑ य॒ज्ञस्य॑ प॒क्षावृ॑षयो॒ भव॑न्ती।  
गा॒य॒त्रीं त्रि॒ष्टुभं॒ जग॑तीमनु॒ष्टुमं॑ बृ॒हर्द॒कं यु॑ञ्जा-  
नाः सुव॒राऽभ॑रन्नि॒दम् । प॒ञ्चमि॑र्धा॒ता विद॑-  
धावि॒दं यत्तासा॒ꣳ स्वसॄ॑रजनाय॒त्पञ्च॑पञ्‍च।  
तासा॑मु यन्ति प्रय॒वेण॒ पञ्‍च॒ नाना॑ रू॒पाणि॒  
क्रत॑वो॒ वसा॑नाः । त्रि॒ꣳशत्स्वसा॑र उप॑ य-  
न्ति निष्कृ॒तꣳ स॑मा॒नं के॒तुं प्रतिमु॒ञ्‍चमा॑नाः  
[२] । ऋ॒तूꣳस्त॑न्वने क॒वयः॑ प्रजान॒तीर्म-  
घ्ये॑छन्दसः॒ परि॑ यन्ति॒ भास्व॑तीः । ज्योति॑-  
ष्मती॒ प्रति॑ मुञ्‍चते॒ नमो॒ रात्री॑ देवी॑ सूर्य॑स्य  
व्र॒तानि॑ । विवप॑श्यन्ति प॒शवो॒ जाय॑माना॒  
नाना॑रूपा मातुर॒स्या उ॒पस्थे॑ । ए॒का॒ष्ट॒का  
तप॑सा॒ तप्य॑माना ज॒जान॒ गर्भं॑ महि॒मान॒भि-  
न्द्र॑म् । तेन॒ दस्यू॒न्व्य॑सहन्त दे॒वा ह॒न्ताऽसु॑  
राणामभव॒च्छची॑भिः । अना॑नुजामानु॒जां  
माम॑कर्त स॒त्यं वद॒न्त्यन्वि॑च्छ ए॒तत् । भू॒या-

[[2018]]

स॑म् ( ३ ) अ॒स्य॒ सु॒म॒तौ यथा॑ यू॒यम॒न्या  
वो॑ अ॒न्यामति॒ मा प्र यु॑क्त । अभू॒न्प्रम॑ सु-  
म॒तौ वि॒श्ववे॑दा॒ आष्ट॑ प्रति॒ष्ठामविदा॒द्धि गा॒-  
धम् । भू॒यास॑मस्य सुम॒तौ यथा॑ यू॒यम॒न्या  
वो॑ अ॒न्यामति॒ मा प्र यु॑क्त । पञ्‍च॒ व्युष्ट॒रिनु॒  
पञ्‍च॒ दोहा॒ गां पञ्‍चनाम्‍नीमृ॒तवोऽनु पञ्‍च॑ ।  
पञ्‍च॒ दिशः॑ पञ्च॑द॒शेन॑ क्‍लृप्‍ताः स॑मा॒नमू॑-  
र्घ्‍नीर॒मि लो॒कमेक॑म् ( ४ ) ऋ॒तस्य॒ गर्भः॑  
प्रथ॒मा व्यू॒षुष्य॒पामेका॑ महि॒मानं॑ बिभर्ति ।  
सूर्य॒स्यैका॒ चर॑ति निष्कृ॒तेषु॑ घ॒र्मस्यैका॑ स  
वितैकां॒ नि य॑च्छति । या प्र॑थ॒मा व्यौच्छ॒-  
त्सा धे॒नुर॑भवद्य॒मे । सा नः॒ पय॑स्वती धु  
क्ष्वोत्त॑रा॒मुत्तराꣳ समा॑म् । शु॒क्रर्ष॑भा॒ नभ॑सा॒  
ज्योति॒षाऽभा॑द्वि॒श्वरू॑पा शब॒लीर॒ग्निके॑तुः ।  
समा॒नमर्थꣳ॑ स्वप॒स्यमा॑ना॒ विभ्रती ज॒राम॑  
जर उष॒ आऽगाः॑ । ऋ॒तूनां पत्‍नी॑ प्रथ॒मेय  
माऽगा॒दहनां॑ ने॒त्री ज॑नि॒त्री प्र॒जाना॑म् ।  
एका॑ स॒ती ब॑हु॒धोषो॒ व्यु॑च्छ॒स्यजी॑र्णा॒ त्वं  
जरयसि॒ सर्व॑म॒न्यत् [ ५ ] ॥  
[ऊर्ज॒मेका॑ प्रतिमु॒ञ्चमा॑ना भू॒यास॒मेकं॒ षत्‍न्‍येका॒न्‍नवि॑ꣳश॒तिश्च॑]।  
इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके एकादशोऽनुवाकः ॥ ११ ॥

[[2019]]

(अथ चतुर्थकाण्डे तृतीयप्रपाठके एकादशोऽनुवाकः)।  
दशमेऽनुवाके सृष्टिनामिका इष्टका उक्ताः । अथैकादशे व्युष्टिनामिका उच्यन्ते।  
कल्पः—“इयमेव सा या प्रथमा व्यौच्छदिति षोडश व्युष्टिः” इति ।  
तत्र प्रथमामाह—  
इयमेव सेति । अत्रोपधीयमाना येष्टकाऽस्ति, इयमेव सा तथाविधव्यु-ष्टिरूपा, तच्छव्देन परामृश्यमाना पुनर्विविच्यते । सेयं व्युष्टिरूपा कालानां प्रथम-भूता सती व्यौच्छद्विशेषेण प्रकाशरूपाऽभूत् । आदिसृष्टिकाले प्रथमो यः प्रभात-कालस्तद्रूपेयमिष्टकेत्यर्थः । सा सृष्टिकालीना प्रथमा व्युष्टिरादित्येमानुप्रविष्टा सती, अस्यां पृथिव्यां दिनेदिनेवभातरूपेण चरति । तत्र दृष्टान्तः वधूर्जजान नवमज्‍ज- नित्री । नवं वरं गच्छतीति नवगन्‍नूतनविवाहवती वधूर्जनित्री, उत्तरोत्तरप्रजोत्पा-दिका यथा जजान जाता तद्वदियमपि व्युष्टिरुत्तरोत्तरप्रभातनिष्पादिकेत्यर्थः। त्रय-स्त्रिसंख्याका महिमानो महिमोपेता अग्निसूर्यचन्द्ररूपा देवा एनां व्युष्टिं सचन्ते सम-वयन्ति । देवतात्रयप्रकाशकानुग्रहादस्याः प्रभातरूपत्वमित्यर्थः । एवंविधव्युष्टिरू-पामिष्टकामुदधामीत्यभिप्रायः । अथ द्वितीयामाह—  
छन्दस्वतीति । द्वे ह्युवसावका सृष्टिकालीना प्रथमेति पूर्वमन्त्रोक्ता । अपरा प्रतिदिनसंचारिणी । साऽप्यस्यां चरति प्रविष्टेति पूर्वमन्त्रोक्ता । एवं सत्यु-पसा विचरतो द्वे अप्युषसौ विविधं चरतः । रात्राविव प्रलयकाले तिरोहितजगत आविर्भावलक्षणसृष्टिरूपा सती दिवससादृश्यमापादयति । तदिदमेकस्या व्युष्ट्या-श्चरणं, शार्वरतमेनिवर्तकत्वमपरस्याश्चरणम् । कीदृश्यावृषसौ, छन्दस्वती छन्दोयु-क्तैंर्मन्त्रैः स्तूयमानतया छन्दस्वत्यौ, पेपिशाने भृशं प्रकाशयन्त्यौ, समानं योनिपनु संचरन्ती, उभयोः कालविशेषत्वत्कालसामान्यमेव तयोर्योनिर्हेतुः । स चोभयोः समानः, महाप्रभातं सृष्टिरूपमल्पप्रभातं दैनंदिनं चेत्युभौ कालविशेषौतौ च स्व-कीयं कालसामान्यमनुसृत्य वर्तते इत्यनुसंचरन्त्यावुषसौ । ते च सूर्यपत्‍नी सूर्यस्य जाये, प्रजानती स्वयं देवतारूपत्वेन प्रज्ञानवत्यौ, केतुं कृण्वाने ज्ञानं कृर्वत्यौ प्रकाशप्रदानेन हि प्राणिनां रूपज्ञानं जनयन्त्यौ, अजरे कदाचि-

[[2020]]

दपि जरारहिते, भूरिरेतसा प्रभूतरेतस्के बहुव्यापाराकारणभूते इत्यर्थः । अथ तृतीयामाह—  
ऋतस्य पन्थामिति । तिस्र उषस यतस्य ज्ञज्ञस्य पन्थां मार्गमन्वागुर-नुप्राप्‍ता यज्ञरक्षकत्वेन व्यक्ता व्यवस्थिता इत्यर्थः । त्रयो धर्मासा दीप्‍तिरूपा अग्नि-चन्द्रादित्या ज्योतिषा प्रकाशप्रदानेन यज्ञमार्गमन्वागुरनुप्राप्‍ताः । तिसृणामुपसां देवीनां मध्ये यजमानस्य प्रजामेका रक्षति । यजमानस्योर्जं बलमेका रक्षति । देव-यूनां देवानात्मन इच्छतां यजमानानां व्‍रतं कर्मानुष्ठानमेका रक्षति । अथ चतुर्थी-माह—  
चभूष्ठोमो अतुवदिति । यद्यप्यकैवोषा तथाऽपि जगद्रक्षणाय योगैश्व-र्याद्यनेकशरीरस्वीकारे सति वहव उषसो भवन्ति । या तत्र तुरीया चतुर्थी सा चोषाश्चतुष्टोमस्त्रिवृदादिस्तोमचतुष्टययुक्ताग्निष्टोमरूपाऽभवत् । कीदृशी, यज्ञस्य पक्षौ प्राच्यप्रतीच्याङ्गरूपौ पक्षसदृशा द्वाववयवौ भवन्ती भावयन्ती जनयन्ती त्यर्थः। तथर्षय ऋषीन्यज्ञनिष्पादकानृत्विजो जनयन्ती । तथा बृहदर्कं प्रौढमर्चन-रूपं स्तोत्रं युञ्चानाः संपादयन्ती । गायत्र्यादिदेवताश्चतस्त्रः सुवः फलभूतं स्वर्गमिदं कर्म चाऽऽभरन्सर्वतो भरन्ती पोषयन्तीत्यर्थः अथ पञ्‍चमीमाह—  
पञ्चमिर्घाता वि दधाविति । यदिदं जगदस्ति तत्सर्वं धाता स्रष्टा प्रजा-पतिः पञ्‍चभिरूषोभिर्देवीभिर्विदधौ निर्मितवान् । तासां पञ्चानामुषसां प्रत्येकं पञ्‍च पञ्‍च स्वसॄरजनयत् । एवं च सति पञ्‍चसंख्याका ज्येष्ठा उषसस्तासां स्वसारः पञ्‍चविंशतिसंख्याका इत्येकस्मिन्मासि प्रतिपदादितिथिरूपास्त्रिंशदुषसः संपद्यन्ते । तासामु तासामप्युषसां प्रयवेण प्रकृष्टरूपेण मिश्रणेन पञ्‍च मुख्या उषसः ऋतवः ऋतुनिष्पादिका वसाना आच्छादयन्त्यः क्रत्वङ्गानि सर्वाणि व्याप्‍नुवत्यो नाना रूपाणि बहुविधस्वरूपाणि यन्ति प्राप्‍नुवन्ति । तत्रैका दैनंदिनमग्निहोत्रं निष्पाद यति। ततोऽन्ये दर्शपूर्णमासौ निष्पादयतः । औपवसथ्यदिनकृत्यमेका निष्पाद-यति । सुत्यादिनकृत्यमेकेत्येवं पञ्चानामुपयोगात्प्रकृष्ठमिश्रणानां प्रकृष्टोपकारित्वं, ऋत्ववान्तरभेदनिष्पादकत्वेन नानारूपत्वम् ।

[[2021]]

त्रिꣳ शत्स्वसार इति । त्रिंशन्मासगततिथिरूपेण त्रिंशत्संख्याकाः स्वसारो भगिन्य उपसो देव्यो निष्कृतमजस्रं कृतमग्निहोत्रादिकर्मोपयन्ति प्राप्‍नुवन्ति। कीदृश्यः, समानं केतुं सदृशं चिह्नं प्रकाशरूपंप्रतिमुञ्‍चमानाः कञ्‍चुकबद्धारयन्त्यः । ताश्च कवयो विद्वत्पुरुषसमानाः प्रजानतोस्ततद्दिनसंपादनीयं प्रजानन्त्य ऋतूस्तन्त्रते स्वयमेव पुनः पुनरावर्तनेन वसन्तादीनृतून्संपादयन्ति। छन्द-सां वेदानां मध्ये तिष्टतीति मध्येछन्दाः सूर्यः । तथा चान्यत्राप्याम्‍नायते—“ऋग्मिः पूर्वाह्‍णे दिवि देव ईयते । यजुर्वेदे तिष्ठति मध्ये अह्‍नः । सामवेदेनास्तमये मही-यते । वेदरैशून्यस्त्रिमिरेति सूर्यः” इति । तस्य मध्येछन्दस सूर्यस्य एरि पार्श्वेषु भास्वतीर्भास्वत्यः प्रकाशमानायन्ति गच्छन्ति । वर्तन्त इत्यर्थः । अथ सप्तमीमाह—  
ज्योतिष्मतीति । इयमुषा ज्योतिष्मती । ज्योतीरूपैर्नक्षत्रैर्युक्तत्वात् । रात्री चेयं सूर्योदयात्पूर्वभात्वित्वाद्देवी दीप्यमाना । तादृगृषा नभो नभस्थस्य सूर्य-स्यव्रतानि सूर्यसंबन्धित्वेन व्‍रतवन्नियतानि रश्मिजालानि प्रतिमुञ्‍चते कञ्‍चुकमिव स्वी करोति । तस्यान्मुषति नानारूपा गोमहिषादिजातिभेदभिन्नाः पशवो जायमाना सन्मसदृशं निद्रायाः प्रबोधं प्राप्‍नुवन्तो मातुर्मातृसमानाया अस्या भूम्याउपस्थ उत्स-ङ्गे विपश्यन्ति विविधमरण्यगमनादिव्यवहारमवलोकयन्ति ।  
अथाष्टमीमाह—  
एकाष्टका तपसेति । एकाष्टकेति माघकृष्णाष्टमी कथ्यते । तथा चाऽऽपस्तम्बः—“या माध्याः पौर्णमास्या उपरिष्टादद्व्यष्टका तस्यामष्टमी ज्येष्ठया संपद्येत तामेकाष्टकेत्याचक्षते” इति । सेयमेकाष्टका तपसा तप्यमाना पुत्रार्थं तप-श्चरन्तति महिमानं महिमोपेतं गर्भं स्वोदरवर्तिनमिन्द्रं जजानोत्पादयामास । तेनेन्द्रेण देवाः सर्वे दस्यूंस्तस्कररूपान्‍राक्षसान्व्यसहन्त विशेषेणाभिभूतवन्तः । स चेन्द्रः शचीभिः स्वकीयशक्तिभिरसुराणां हन्ताऽभवत् ।  
अथ नवमीमाह—  
अनानुजामिति । हे एकाष्टका देव्यो मां यजमानं पूर्वमनानुजां सन्तमि-

[[2022]]

दानीमनुजामकर्त कृतवत्यः । आ समन्तात्कर्मानुष्ठानस्यानुकूलत्वेन जायत इ-त्यनुजास्ताद्विपरीतस्त्वनानुजाः । अनुष्टानरहितं मामनुष्ठानोपेतं कृतवत्य इत्यर्थः। कीदृश्य एकाष्टकाः सत्यं वदन्त्यवितथं धर्मं वदन्त्यो हे यजमानौवमेतं धर्ममनु तिष्टेत्येवं बोधयन्त्य इत्यर्थः। अतस्त्वत्प्रसादात्सन्मार्गवृत्तिरहमेतदन्विच्छे वक्ष्यमाण-मपेक्षितं प्रार्थये । किं तदपेक्षितमिति तदुच्यते-हे एकाष्टका यूयमस्य युष्मत्पुत्रस्ये-न्द्रस्य सुमतौ कल्याणबुद्धौ यथा स्थिता एवमहमष्यस्येन्द्रस्य सम्यगनु ग्रहचित्ते भूयासम् । वो युष्माकं मध्येऽत्या काचिदन्यामितरामतिलङ्ध्य मा प्रयुक्त प्रयोगं व्यवहारं न करोति, किंतु परस्परानुकूल्यनैव व्यवहरति, तद्वदहमप्यृत्विजामनुकू-लव्यवहारयुक्तो भूयासम् । अथ दशमीमाह—  
अभून्ममेति । मम यजमानस्य सुमता भक्तियुक्तायां बुद्धौ विश्ववेदा सर्व जमदभिज्ञेयमुषा अभूत्स्थितवती । सा च प्रतिष्ठामाष्टास्मदनुग्रहे स्थैर्यं व्याप्त-वती । हि यस्मादियमुषा गाधं प्रतिष्ठानिमित्तभूतं यजमानमविदल्लब्धवती तस्मान्म-दनुग्रहे स्थैर्यवतीत्यर्थः । भूयासमित्यादि पूर्ववत् । अथैकादशीमाह—  
पञ्‍च व्युष्टीरिति । अग्निहोत्रदर्शपूर्णमासौपवसथ्यसुत्याख्यकर्मानिष्पा-दिकाः पञ्च मुख्या उषसो याः पूर्वमुक्तास्ताः पञ्‍च व्युष्टीरनु पञ्‍चात्मकं सर्वमिदमु-त्पन्नम् । किमुत्पन्नमिति तदुच्यते-पञ्‍च दोहा उत्पन्‍नाः । तमिस्त्रा ज्योत्स्ना संध्याद्व-यमहरित्येते पञ्‍च दोहाः । ते च होतुब्राह्मणे ‘इदं वा अग्रे नैव किंचनाऽऽसीत् ।’ इत्यनुवाके ‘याऽस्य सा तनूरासीत् । तामपाहत । सा तमिस्त्राऽभवत्’ इत्यादिना समाम्‍नाताः । तत्रैव ‘तेभ्यो मृन्मयो पात्रेऽन्नमदुहत्’ इत्यादिना दोहा आम्‍नाताः । आम्‍नाये चान्ते तदुपशंहृतम्—‘एते वै प्रजाषतेर्दोहाः’ इति । त एते पञ्च दोहाः पञ्‍च व्युष्ठीरनूत्पन्‍नाः । येयं गौः पृथिवी (तां ) पञ्‍चनाम्‍नीं पञ्‍चविघनाम्‍नोपेतामपि पञ्‍च व्युष्टीरनूत्पन्‍नां विद्यात् । वसन्तर्तौ पुष्पवतीति नाम । ग्रीष्मर्तौ तापवतीति नाम । वर्षर्तौ वृष्टिमतीति नाम । शरदि जलप्रसादवतीति नाम । हेमन्तशिशिरयोः शैत्यवतीति नाम । तैषा पञ्‍चानाम्‍नी पृथिवी व्युष्टीरनूत्पन्‍ना । तथा हेमन्तशिशिर-योरैक्येन पञ्‍चर्तवो व्युष्टीरनूत्पन्‍नाः ।

[[2023]]

तथा प्राच्यादयः सहोर्ध्वया पञ्‍च दिशो व्युष्टीरनूत्पन्‍नाः । पञ्‍चदशाख्यस्तोमेन क्‍लृप्ताः संपादिताः प्रञ्चविधवृत्त्युपेताः स्तोत्रियाः पञ्‍च व्युष्टीरनूत्पन्‍नाः। तस्य स्तोमस्य निरूपके ब्राह्मणे ‘पञ्चभ्यो हिं करोति’ इत्येवं त्रिवारमाम्‍नातम् । एताः पञ्‍च व्युष्टयः । एकं लोकमभि समानमूर्ध्‍नीलोक आलोकः प्रकाशस्तमेकं प्रति समानस्वभावाः । मूर्घशब्द उत्तमाङ्गवाची सन्मुख्यं स्वभावमुपलक्षयति । मुख्य-स्वभावश्च व्युष्टीनां प्रकाशकत्वम् । एवंविधव्युष्टिरूपेयमिष्टकेति स्तूयते । अथ द्वादशीमाह—  
ऋतस्य गर्भ इति । या एताः पूर्वोक्ताः पञ्‍चोषसो मुख्यास्तासां मध्ये प्रथमा या व्युषूषी व्युष्टिरुषःकालरूमाऽस्ति सर्वस्य सत्यस्य गर्भो गर्भसदृशी तेना-ऽऽदित्येन सहैव वर्तते । एका काचिदुषा रश्मिसहकारिण्यपां महिमान विभर्ति। घर्मकाले रश्मिद्वारा जलमानीय मेधोदरे गर्भरूपं भइत्वं पोषयति । एका काचिदन्योषाः सूर्यस्य संबन्धिषु निष्कृतेषु संस्कृतेषु चरति प्रकाशं कुर्वती वर्त ते। एका काजिदन्योषा धर्मस्य दीष्यमानस्याग्नेः संबन्धिषु चरति प्रकाशं करोति। एका कांचिदन्यामुषसं सविता नियच्छति दैनंदिनप्रकाशकारित्वेन नियतां करोति। अथ त्रयोदशीमाह—  
या प्रथमा व्यौच्छदिति । मुख्यासु पञ्‍चसूषःसु या प्रथमेषा व्यौच्छत्तमो व्यवासयत्प्रकाशोत्पादनेन तमो निराकरोदित्यर्थः । सा तादृगुषा यमे धेनुरभवद्यमस्वामिके लोके प्रकाशप्रदानेन धेनुवत्प्रीतिहेतुरभवत् । तथाविधे हे उषः सा त्वं पयस्वती वृष्ट्युदकयुक्ता सती नोऽस्मदर्थमुत्तरामुत्तरां समामुत्तरोमुत्तरेषु सर्वेष्वपि संवत्सरेषु निरन्तरं घुक्ष्व दोहनं कुरु । यथा धेनुः क्षीरं प्रयच्छति तथा त्वं व्युष्टिं प्रकाशं च प्रयच्छेत्यर्थः । अथ चतुर्दशीमाह—  
शुक्रर्षभा नभसेति । येयमुषाः शक्रर्षभा शुक्रेषु प्रकाशरूपेषु नक्षत्रा-दिषु मध्ये श्रेष्ठा सेयमुषा नभसा ज्योतिषऽऽकाशवर्तिप्रकाशेन युक्ता सत्यागादिह-समागता । कीदृशी, विश्वरूपा सर्वाणि रूपाणि प्रकाश्यानि यस्याः सा विश्वरूपा शबलीः सूर्योदयात्पूर्वमन्धकारलेशानुवृत्तेर्मिश्रवर्णा, अग्निकेतुरग्निहोत्रिभिरुषः

[[2024]]

काले विहृत्य प्रज्वालिता येऽग्नयस्त एव केतवो ध्वजस्थानीया यस्याः साऽग्निकेतुः समात्‍ननर्थं विभ्‍रती सूर्यस्य यत्प्रयोजनमन्धकारनिवारणरूपं तदेवोषसोऽपि प्रयोज-नमतः सूर्येण सह समानप्रयोजना, स्वपस्यमाना शोभनान्यपांसि कर्माणि तान्या-त्मन इच्छतीति स्वपस्यमाना । हेऽजर उषस्‍त्‍वं जरामागा बलीपलितादिरूपजरार-हिताऽपि सृष्ट्यादिमारभ्य मवृत्तत्वाच्चिरकालावस्थानलक्षणां जरां प्राप्‍ताऽसि । तादृगुवारूपेयमिष्टकेत्यर्थः । अथ पञ्चदशीमाह—  
ऋतुनां पत्‍नीति । इयं प्रथमोषा आगादिह कर्मण्यायाता । कीदृशी, ऋतूनां वसन्तादीनां पत्‍नी पालयित्री, उषःकालस्यासकृदावृत्त्या ह्यृतवः संपद्यन्ते । अह्‍नां नेत्री नयनस्य हेतुः प्रकाशप्रदानेन निष्पादिकेत्यर्थः । प्रजानां जनित्र्युत्पाद-यत्री । उषःकालावृत्त्या नवमासगर्भधारणादिना प्रजोत्पद्यते । हे उषस्त्वं स्वरूपे-णैका सती बहुधा दिनभेदेन बहुप्रकारा भूत्वा व्युच्छसि तमो विवासयसि निष्का-सयसीत्यर्थः । ईदृशी त्वमजीर्णा वलीपलितादिजरारहिता सर्वमन्यन्मनुष्य शरीरा-दिकं जरयसि चीर्णं करोषि । इत्यं पञ्चदशाऽऽम्‍नाताः । षोडशी त्वन्यत्र द्रष्यव्या। एतैर्मन्त्रैः साध्यमुपधानं विधत्ते—  
“न वा इदं दिवा न नक्तमासीदव्यावृत्तं ते देवा एता व्युष्टीरपश्यन्ता उषादधत ततो वा इदं व्यौच्छद्यस्यैता उपधीयन्ते व्येवास्मा उच्छत्यथो तम एवाप हते” (सं. का. ५ प्र. ३ अ. ४) इति।  
इदं कालस्वरूपं दिवारात्र्योर्व्यावतिकयोषसा रहितत्वादव्यावृत्तमा-सीत् । तथा सति दिवाऽपि नाऽऽसन्निक्तमपि नाऽऽसीत् । व्यावृत्तरवरूपस्य निश्चेतुमशक्यत्वात् । तदानीं देवा व्यावृत्तिकारिणीर्त्र्युष्टिसंज्ञका एता इष्टका अपश्यन् । विशेषेणोच्छति तमो विनाशवतीति ष्युष्टिरुषःकालस्तद्गाचकशब्दो-नोपेतैर्मन्त्रैरुपधेया इष्टका व्युष्ट्यः । ता दृष्ट्‍‍वोपादधत । तत ऊर्ध्वगिदं कालस्वरूपं व्बौच्छदव्यावर्तिकया व्युष्ट्या दिवानक्तभेदेन व्यावृत्तगासीत्। तस्माद्व्युष्टीरुपदध्या-त् । तदुपधाने हि यजमानार्थं व्युच्छत्येव परलोकपरलोकप्रकाशं करोत्येव । अपि च बुद्धिगतभ्‍रान्तिरूपं तमो विनाशयति । अत्र विनियोगसंग्रहा—  
इयं व्युष्टीरुपादध्यान्मन्त्राः पञ्चदशेरिताः ।।

[[2025]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजु-र्वेदीयतैत्तिरीयसंहिताभाष्ये चतुर्थकाण्डे तृतीयप्रपाठकेऽ  
एकादशोऽनुवाकः ।। ११ ।।

### १२ 
( अथ चतुर्थकाण्डे तृतीयप्रपाठके द्वादशोऽनुवाकः )।  
अग्ने॑ जा॒तन्प्र णु॑दा नः स॒पत्‍ना॒न्प्रत्यजा॑-  
ताञ्जातवेदो नुदस्व । अ॒स्मे दी॑दिहि सु॒मना॒  
अहे॑ड॒न्तव॑ स्या॒ꣳ शर्म॑न्त्रि॒वरू॑थ उ॒द्भित् ।  
सह॑सा जा॒तान्प्र णु॑दा नः स॒पत्‍ना॒न्प्रत्यजा-  
ताञ्जातवेदो नुदस्व । अधि॑ नो ब्रूहि सुमन॒-  
स्यमा॑नो व॒यꣳ स्या॑म॒ प्र णु॑दा नः स॒पत्‍ना॑  
न् । च॒तु॒श्च॒त्वा॒रि॒ꣳशः स्तोमो॒ वर्चो॑ द्रवि  
णꣳ षोड॒शः स्तोम॒ ओजो॒ द्रवि॑णं पृथि॒व्याः  
पुरी॑षमसि [ १ ] अप्सो॒ नाम॑ । एव॒श्छन्दो॒  
वरि॑व॒श्छन्दः॑ श॒म्भूश्छन्दः॑ परि॒भूश्छन्द॑ आ॒-  
च्छच्छन्दो॒ मन॒श्छन्दो॒ व्यच॒श्छन्दः॒ सिन्धु॒-  
श्छन्दः॑ समु॒द्रः छन्दः॑ सलि॒लं छन्दः॑ सं॒य-  
च्छन्दो॑ वि॒यच्छन्दो॑ बृ॒हच्छन्दो॑ रथंत॒रं छन्दो॑  
निका॒यश्छन्दो॑ विव॒धश्छन्दो॒ गिर॒श्छन्दो॒  
भ्रज॒श्छन्दः॑ स॒ष्टुपछन्दो॑ऽनु॒ष्टुप्छन्दः॑ क॒कु-  
च्छन्द॑स्त्रिक॒कुच्छन्दः॑ का॒व्यं छन्दो॑ऽङ्‍कुपं  
छन्दः॑ [ २ ] प॒दप॑ङ्‍‍‍क्ति॒श्छन्दो॒ऽक्षर॑प

[[2026]]

ङ्‍‍‍क्ति॒श्छन्दो॑ विष्टा॒रप॑ङ्‍‍‍क्ति॒श्छन्दः॑ क्षु॒रो  
भृज्वा॒न्छन्दः॑ प्र॒च्छच्छन्दः॑ प॒क्षश्छन्द॒ एव॒-  
श्छन्दो॒ वरि॑व॒श्छन्दो॒ वय॒श्छन्दो॑ वय॒स्कृच्छ-  
न्दो॑ विशा॒लं छन्दो॒ विष्प॑र्धा॒श्छन्द॑श्छ॒दिश्छन्दो॑  
दूरोह॒णं छन्द॑स्त॒न्द्रं छन्दो॑ऽङ्‍का॒ङ्‍कं छन्दः॑  
[ ३ ] ।।  
(अ॒स्यङ्‍कु॒पं छन्द॒स्त्रय॑स्त्रिꣳशच्च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके द्वादशोऽनुवाकः ।। १२ ।।

( अथ चतुर्थकाण्डे तृतीयप्रपाठके द्वादशोऽनुवाकः )।  
एकादशेऽनुवाके व्युष्ट्याख्या इष्टका उक्ताः । तावता चतुर्थचितिः समाप्ता । अथ द्वादशे पञ्‍चम्यां चितावसपत्‍नाद्या इष्टका उच्यन्ते ।  
कल्पः—“श्वोभूते पौर्वाह्‍‍‍णिकीभ्यां पचर्य पञ्‍चमीं चितिं चिनोत्यग्ने जातान्प्रणुदा नः सपत्‍नानिति पुरस्तादुपदधाति” इति । पाठस्तु—  
अग्ने जातान्प्रेति । हेऽग्ने नोऽस्माकं जातान्सपत्‍नान्ये पूर्वमुत्पन्नाः शत्रव स्तान्प्रणुद प्रकर्षेण नाशय । हे जातवेदो ये पूर्वमनुत्पन्ना इतः परमुत्पत्ति-प्रसक्तियु क्तास्तानजाताञ्छत्रून्प्रति नुदस्वोत्पत्तिप्रतिबन्धेन निराकुरु । सुमनाः सानुग्रह चित्तस्त्वमहेढन्नकुध्यं स्त्रिवरुथः प्राग्वंशसदोहविर्धानरूपगृहत्रयोपेत उद्भिद-नुष्ठेयकर्मोत्पादकः सन्‍नस्मे दीदिहि अस्मान्प्रकाशय । तव प्रसादाच्छमंन्स्यां सुखवा न्भवेयम् । एतन्मन्त्रसाध्यमुपधानं विधत्ते—  
“अग्ने जातान्प्र णुदा नः सपत्‍नानिति पुरस्तादुप दधाति जातानेव भ्रातृ व्यान्प्र णुदते” [सं. का. ५ प्र. ३ अ. ५] इति।  
कल्पः—“सहसा जातानिति पश्चात्” इति। पाठस्तु—

[[2027]]

सहसा जातान्प्रेति । सहसा बलेन जातानिति पूर्ववत् । सुमनस्यमानः सौमनस्यं प्राप्तः सजोऽस्मानधिब्रूहि । वयमपि त्वदानुग्रहादधिकाः स्याम । नोऽस्म-दीयान्सपत्‍नाञ्छत्रून्प्रणुद । एतन्मन्त्रसाध्यमुपधानं विधत्ते—  
“सहसा जातानिति पश्चाज्‍जनिष्यमाणानेव प्रति नुदते” (सं. का. ५ प्र. ३ अ. ५) इति।  
“पश्चादुपदधानीत्यनुवर्तते । पूर्वमन्त्र उत्पन्नविनाशनप्राधान्यमिह तूत्प-त्स्यमानप्रतिबन्धप्राधान्यम् । अनेनाभिपायेणोभयत्रैवकारप्रयोगः ।  
कल्पः—“चतुश्चत्वारिꣳशः स्तोम इति दक्षिणतः” इति। पाठस्तु—  
चतुश्‍चत्वाꣳ श इति । योऽयं स्तोमश्चतुश्चत्वारिंशदावृत्त्या संपन्नो यच्च वर्चो बलरूपं धनं हे इष्टके तदुभयरूपा त्वमसि । इमं गन्त्रं विनियुङ्‍क्ते  
“चतुश्चत्वारिꣳशः स्तोम इति दक्षिणतो ब्रह्मवर्चसं वै चतुश्त्वारिꣳशो ब्रह्मवर्चसमेव दक्षिणतो धत्ते तस्माद्दक्षिणोऽर्धो ब्रह्मवर्चसितरः” (सं. का. ५ प्र. ३ अ. ५) इति।  
ब्राह्मणानामेवाऽऽर्त्विज्यात्तैर्निष्पाद्यस्य स्तोमस्य ब्रह्मवर्चसरूपत्वम् ।  
कल्पः—“षोडशः स्तोम इत्युत्तरतः” इति। पाठस्तु—  
षोडश इति । षोडशभिरावृत्तिभिर्निष्पाद्यः षोडशः । यस्तादृशः स्तोमो यच्चाष्टगधातुरूपं धनं हे इष्ठके तदुभयरूपा त्वमसि । एतं मन्त्रं विनियुङ्‍क्ते—  
“षोडशः स्तोम इत्युत्तरत ओजो वै षोडश ओज एवोत्तरसो धत्ते तस्मादुत्तरतोभिप्रयायी जयति” [सं. का. ५ प्र. ३ अ. ५] इति।  
षोडशस्तोमस्यौजोवृद्धिहेतुत्वादोजस्त्वम् अथेष्टकाद्वयं सह प्रशंसति—  
“वज्‍रो व चतुश्चत्वारिꣳशो वज्‍रः षोडशो यदेते इष्टके उपदधाति जाताꣳ श्चैव जनिष्यप्राणाꣳश् भ्रातृव्यान्प्रणुद्य वज्‍रमनु प्र हरति स्तृत्यै” (सं. का. ५ प्र. ३ अ. ५) इति।  
स्तोमयोरनिष्टनिवारकत्वेन वज्‍रत्वं, प्रणोदनमस्मात्स्थानान्निःसारणं ततो वज्‍रस्यानुप्रहारः स्तृत्यै हिंसयै संपद्यते ।

[[2028]]

कल्पः—“इष्टकायां पुरीषमध्यू(ध्यु)रू पृथिव्याः पुरीषमसीति मष्येऽम्नेः पुरीषवतीम्” इति । पाठस्तु—  
पृथिव्या पुरीषमिति । द्दे इष्टकास्वरूष त्वं पृथिव्यातिरूपायाः पुरीषं पूरकमसि । प्साति भक्षयति विनाशयतीति प्सः । न प्सातीत्यप्सः । हे इष्टके त्वमप्सो नामासि । एतन्मन्त्रसाध्यमुपधानं विधत्ते—  
“पुरीषवतीं मध्य उप दधाति पुरीषं वै मध्यमात्मनः सात्मानमेवाग्निं चिनुते” (सं. का. ५ प्र. ३ अ. ५) इति।  
पुरीषमध्यू (ध्यु) ह्य तस्योपर्युपधीयमानत्वात्पुरीषवती । पुरीषं वा आत्मनो गवादिशरीरस्य मध्यमुदरमध्ये वर्तमानत्वात् । अतः पुरीषवत्त्वेन सात्मानं शरीरसहितमेवाग्निं चिनुते । एतद्वेदनं प्रशंसति—  
“सात्माऽमुष्मिल्लोँके भवति य एवं वेद” (सं. का. ५ प्र. ३ अ. ५) इति।  
नामकरणपूर्वकमुक्तमिष्टकापञ्‍चकं प्रशंसति—  
“एता वा असपत्‍ना नामेष्टका यस्यैता उपधीयन्ते नास्य सपत्‍नो भवति” (सं. का. ५ प्र. ३ अ. ५) इति।  
सपत्‍नानां शत्रूणां विनाशकत्वादसपत्‍ना इत्येतासामिष्टकानां नामधेयम्।  
कल्पः— “एवश्छन्दो वरिवश्छन्द इति चत्वारिंशतं विराजो दशदश प्रति दिशमक्ष्णया” इति । पाठस्तु—  
एवश्छन्दो वरिव इति । ऐवो वरिव इत्याद्याः शब्दाः सर्वर्गलोक-वर्तिनां छन्दोविशेषाणां नामधेयानि । हे इष्टके त्वमेवश्छन्दो यत्तद्रूपऽसि । एवं सर्वत्रो हनीयम् । एतन्मन्त्रसाध्यमुषधानं विधत्ते—  
“पशुर्वा एष यदग्निर्विराज उत्तमायां चित्यामुप दधाति विराजमेवोत्तमां षशुषु दधाति तस्मात्पशुमानुत्तमां वाचं वदति” [सं. का. ५ प्र. ३ अ. ५] इति।  
पशुप्राप्तेहेतुत्वादग्नेः पशुत्वम् । अतः मशुषूत्तमां विराजं क्षीरदध्य-दिरूपमन्नं

[[2029]]

स्थापयितुमस्मिन्प शुरूपेऽग्‍नावुत्तमायां पञ्‍चम्यां चितौ विराडाख्या इष्टका उपद-ध्यात् । विराड्‍रूपत्वं तु वक्ष्यमाणदशसंख्यया संपद्यते । यस्मात्पशुरूपेऽग्नावन्न-रूपं विराजमुपदधाति तस्माल्लोकेऽपि बहुपशुयुक्तः पुरुषः समागतानतिथीन्प्रत्युत्तमां वाचं वदति-श्रान्ता यूयं मद्‍गृहे समागच्छत भुज्यतामिति । सेयमुत्तमा वाक् । एकैकस्यां दिशीष्टकासंख्यां विधत्ते—  
“दशदशोप दधाति सवीर्यत्वाय” [सं. का. ५ प्र. ३ अ. ५] इति ।  
सवीर्यत्वं दार्ढ्योपेतत्वं, तच्‍च वहुभिरिष्टकाभिः संपद्यते ।  
सन्यक्पङ्‍‍क्तिरूपत्वं वारयितुं वक्रत्वं विधत्ते—  
“अक्ष्णयोषा दधाति तस्मादक्ष्णया पशवोऽङ्गानि प्र हरन्ति प्रतिष्ठित्यै” [सं. का. ५ प्र. ३ अ. ५] इति।  
उक्ता विराजः प्रशंसति—  
“यानि वै छन्दाꣳसि सुवर्ग्याण्बासन्तैर्देवाः सुवर्गं लोकमायन्तेनर्षयो-ऽश्राभ्यन्ते तपोऽप्यन्त तानि तपसाऽपश्यन्तेभ्य एता इष्टका निरमिमतैवश्छन्दो वरिवश्छन्द इति ता उपादधत ताभिर्वै ते सुवर्गं लोकमायन्यदेता इष्टका उपदधाति यान्येव छन्दाꣳसि सुवर्ग्याणि तैरेव यजमानः सुवर्गं लोकमेति” (सं. का. ५ प्र. ३ अ. ५) इति।  
स्वर्गगर्हन्तीति सुवर्ग्याणि । तादृशानि यान्याम्‍नातानि छन्दांसि स्वर्ग-लोकेस्थितानि तैच्स्रन्दोभिर्देवाः स्वर्गं प्राप्ताः । तत्पाठस्तेषां स्वर्गप्राप्तिसाधानम् । ऋषयश्च तेन स्वर्गप्राप्तिनिमित्तेनाश्राम्यन्‍नुपायमन्विष्यालभमानाः खिन्ना आसन् । ते पुनर्विचार्य स्वर्गप्राप्‍त्यर्थं तपः कृतवन्तः । ततोऽनुष्ठितेन तपसा तानि च्छन्दांसि स्वर्गसाधनान्यपश्यन् । तेभ्यश्छन्दोभ्य एता विराडाख्या इष्टका निर्मितवन्तः । निर्माय चैवश्छन्दो वरिवश्छन्द इति मन्त्रैस्ता विराज उपादधत । ततस्ताभिरिष्टका-भिस्त ऋषयः स्वर्गं प्राप्ताः । अतो यजमानोऽपि तदुपधानेन सुवर्ग्यैस्तैश्छन्दोभिः स्वर्गं प्राप्नोत्येव । अत्र विनियोगसंग्रहः—  
पञ्चम्यां तु चितावग्‍ने ह्यसपत्‍नास्तु पञ्‍च च ।  
एवश्चत्दारिंशदुक्ता विराजो दिक्षुं वक्रगाः ।। इति ।।

[[2030]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे तृतीयप्रपाठके  
द्वादशोऽनुवाकः ।। १२ ।।

### १३ 
( अथ चतुर्थकाण्डे तृतीयप्रपाठके त्रयदशोऽनुवाकः ) ।  
अ॒ग्‍निर्बृ॒त्राणि॑ जङ्‍घनद्‍द्रविण॒स्युर्वि॑प॒न्यया॑ ।  
समि॑द्धः शु॒क्र आहु॑तः । त्वꣳ सो॑मासि॒ स-  
त्प॑ति॒स्त्वꣳ राजो॒त वृ॑त्र॒हा । त्वं भ॒द्रो अ॑सि॒  
क्रतुः॑ । भ॒द्रा ते॑ अग्ने स्वनीक सं॒दृग्घो॒रस्य॑  
स॒तो विषु॑णस्य॒ चारुः॑ । न यत्ते॑ शो॒शिस्त-  
म॑सा॒ वर॑न्त॒ न ध्व॒स्मान॑स्त॒नुवि॒ रेप॒ आ  
धुः॑ । भ॒द्रं ते॑ अग्‍ने सहसि॒न्ननी॑कमुपा॒क  
आ रो॑चते॒ सूर्य॑स्य [ १ ] । रुश॑द्‍दृ॒शे द॑-  
दृशे नक्त॒या चि॒दरू॑क्षितं दृ॒श श्रा रू॒पे अ-  
न्न॑म् । सैनाऽनी॑केन सुवि॒दत्रो॑ अ॒स्मे यष्टा॑  
दे॒वाꣳ आय॑जिष्ठः स्व॒स्ति । अद॑ब्धो गो॒पा  
उ॒त नः॑ पर॒स्पा अग्‍ने॑ द्यु॒मदु॒त रे॒वद्दि॑दीहि ।  
स्व॒स्ति नो॑ दि॒वो अ॑ग्‍ने पृथि॒व्या वि॒श्वायु॑  
र्धेहि य॒जथा॑य देव । यत्सी॒महि॑ दिविजात॒  
प्रश॑स्तं॒ तद॒स्मासु॒ द्रवि॑णं धेहि चि॒त्रम् ।  
यथा॑ होत॒र्मनु॑षः [ २ ] दे॒वता॑ता य॒ज्ञेभिः॑  
सूनो सहसो॒ यजासि । एवा नो॑ अ॒द्य स॑म

[[2031]]

ना स॑मा॒नानु॒शन्न॑ग्‍न अश॒तो य॑क्षि दे॒वान् ।  
अ॒ग्‍निमी॑डे पु॒रोहि॑तं य॒ज्ञस्य॑ दे॒वमृ॒त्विज॑म् ।  
होतार॑ꣳ रत्‍न॒धात॑मम् । वृषा॑ सोम द्यु॒माꣳ  
अ॑सि॒ बृषा॑ देव॒ वृष॑व्रतः । बृषा॒ धर्मा॑णि द-  
धिषे । सांत॑पना इ॒दꣳ ह॒विर्मरु॑त॒स्तज्‍जु॑जुष्ट-  
न । यु॒ष्माको॒ती रि॑शादसः । यो नो॒ मर्तो॑  
वसवो दुर्हृणा॒युस्ति॒रः स॒त्यानि॑ मरुतः [ ३ ]  
जिघा॑ꣳ सात् । द्रुहः पाशं॒ प्रति॒ स मु॑चीष्ट  
तपिष्ठेन तप॑सा हन्तना॒ तम् । सं॒व॒त्स॒रीणां  
म॒रुतः॑ स्व॒र्का उ॑रु॒क्षयाः॒ सग॑णा॒ मानु॑षेषु ।  
ते॑ऽस्मत्पाशा॒न्प्र मु॑ञ्चन्त्वꣳह॑सः सांतप॒ना म॑  
दि॒रा मा॑दयि॒ष्णवः॑। पि॒प्री॒हि दे॒वाꣳ उ॑श॒तो  
य॑विष्ठ वि॒द्वाꣳ ऋ॒तु र्ऋ॑तुपते यजे॒ह । ये दै-  
व्या॑ ऋ॒त्विज॒स्तोमि॑रग्ने॒ त्वꣳ होतॄ॑णाम॒स्या-  
य॑जिष्ठः । अग्ने॒ यद॒द्य वि॒शो अ॑ध्वरस्य होतः॒  
पाव॑क [ ४ ] शो॒चे॒ वेष्ट्वꣳ हि यज्वा॑ । ऋ॒ता  
य॑जासि महि॒ना वि यद्‍भृर्ह॒ब्या व॑ह यविष्ठ॒-  
या ते॑ अ॒द्य । अ॒ग्निना॑ र॒यिम॑श्नव॒त्पोषमे॒व  
दि॒वेदि॑वे । य॒शसं॑ वी॒रव॑त्तमम् । ग॒य॒स्फानो॑  
अमीव॒हा व॑सु॒वित्पु॑ष्टि॒वर्ध॑नः । सु॒मि॒त्रः सो॑-  
म नो भव । गृह॑मेधास॒ आग॑त॒ मरुतो॒

[[2032]]

माऽप॑ भूतन । प्रमु॒ञ्चन्तो॑ नो॒ अꣳ ह॑सः। पू॒-  
र्वीभि॒र्हि द॑दांशि॒म श॒रद्भि॑र्मरुतो व॒यम् ।  
महो॑भिः [ ५ ] च॒र्ष॒णी॒नाम् । प्र वृ॒घ्‍निया॑  
ईरते वो॒ महाꣳ॑ सि॒ प्र णामा॑नि प्रयज्यव-  
स्तिरध्वम् । स॒ह॒स्त्रियं॒ दम्यं॑ भा॒गमे॒तं गृ॑हमे॒  
धीयं॑ मरुतो जुषध्वम् । उप॒ यमेति॑ युव॒तिः  
सु॒दक्षं॑ दो॒षा वस्तो॑र्ह॒विप्म॑ती घृ॒ताची॑ । उप॒  
स्वैन॑म॒रम॑तिर्वसू॒युः । इ॒मो अ॑ग्ने वी॒तत॑मानि  
ह॒व्याऽज॑स्त्रो वक्षि दे॒वता॑ति॒मच्छ॑ । प्रति॑ न  
ईꣳ सुर॒भीणि॑ वियन्तु । क्री॒डं वः॒ शर्धो॒  
मारु॑तमन॒र्वाणꣳ॑ रथे॒शुभ॑म् [ ६ ] । कण्वा॑  
अ॒भि प्र गा॑यत । अत्या॑सो॒ न ये म॒रुतः॒  
स्वञ्‍चो॑ यक्ष॒दृशो॒ न शु॒भय॑न्त॒ मर्याः॑ । ते  
ह॑र्म्ये॒ष्ठा शिश॑वो॒ न शुभ्रा व॒त्सासो॒ न प्र॑-  
क्री॒डिनः॑ पयो॒धाः । प्रैषा॒मज्मेषु विथु॒रेव॑  
रेजते॒ भूमि॒र्यामे॑षु॒ यद्ध यु॒ञ्जते॑ शुभे । ते  
क्री॒डयो॒ धन॑यो॒ भ्राज॑दृष्टयः स्व॒यं म॑हि॒त्वं  
प॑नयन्त॒ धूत॑यः । उ॒प॒ह्व॒रे॒षु यदचि॑ध्वं य॒यिं  
बय॑ इव मरुतः केन॑ [ ७ ] चि॒त्प॒था ।  
श्चोत॑न्ति॒ कोशा॒ उप॑ वो॒ रथे॒ष्वा घृ॒तमु॑क्षता॒  
मधु॑वर्ण॒मर्च॑ते । अ॒ग्निम॑ग्नि॒ꣳ हवी॑मभिः॒ सदा॑  
हवन्त वि॒श्पति॑म् । ह॒व्य॒वाहं॑ पुरुप्रि॒यम् ।

[[2033]]

तꣳ हि शश्वन्त॒ इड॑ते स्रु॒चा दे॒वं घृ॑त॒श्‍चुता॑ ।  
अ॒ग्निꣳ ह॒व्याय॒ वोढ॑वे । इन्द्रा॑ग्नी रोच॒ना  
दि॒वः श्नथ॑द्‍वृ॒त्रमिन्द्रं॑ वो वि॒श्वत॒स्परी॒न्द्रं॒  
नरो॒ विश्व॑कर्मन्ह॒विषा॑ वावृधा॒नो विश्व॑क-  
र्म॒न्हविषा॒ वर्ध॑नेन ।। ८ ।।  
( सूर्य॑स्य॒ मनु॑षो मरुतः॒ पाव॑क॒ महो॑भी रथे॒शुभं॒ केन॒ षट्च॑त्वारिꣳशच्‍च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयप्रपाठके त्रयोदशोऽनुवाकः ।। १३ ।।

अ॒पां त्वेम॑न्न॒यं पु॒रः प्राची॑र्ध्‍रु॒वक्षि॑ति॒स्त्र्यवि॒रिन्द्रा॑ग्‍नी॒ मा छन्द॑ आ॒शुस्त्रि॒-वृद॒ग्नेर्भा॒गो॑ऽयये॒क॑ये॒यमे॒व सा याऽग्‍ने॑ जा॒तान॒ग्‍निर्वृ॒त्राणि॑ जङ्‍घन॒त्त्रयो॑दश ।।१३।।  
अ॒पां त्वेन्द्रा॑ग्‍नी इ॒यमे॒व सा दे॒वता॑ता॒ षट्त्रिꣳ॑शत् ।। ३६ ।।  
हरिः॑ ॐ ।  
इति कृष्णयजुर्वेदीयतैत्तिरीयसंहितायां चतुर्थाष्टके  
तृतीयः प्रपाठकः ।। ३ ।।

( अथ चतुर्थकाण्डे तृतीयप्रपाठके त्रयोदशोऽनुवाकः )।  
द्वादशेऽनुवाकेऽसपत्‍ना विराजश्चोक्ताः । अथ त्रयोदशस्यान्त्यानुवा-कत्वात्तत्र याज्यानुवाक्या उच्यन्ते ।  
चातुर्मास्येषु साकमेधाख्ये तृतीये पर्वण्यग्नयेऽनीयवते पुरोडाशमष्टा-कपालं निर्वपति साकꣳ सूर्येणाद्येतत्यादिहवष्यिंम्‍नातानि । तत्र प्रथमस्याऽऽज्य-भागस्य पुरोनुवाक्यामाह—

[[2034]]

अग्निर्वृत्राणीति । अयमग्निरस्याननुगृह्‍णात्विति शेषः । कीदृशोऽग्निः, वृत्राणि जङ्घनत्कर्मानुष्टाननिवारकाणि पापान्यतिशयेन हतवान्, विपन्यया विशिष्ट-याऽस्मात्कृतया स्तुत्या द्रविणस्युरस्मदर्थं द्रविणेच्छुः, समिद्धः सम्यक्प्रज्वालितः, शुक्रः शोचमानः, आहुत आ समन्तादस्माभिराकारितोऽनेनाऽऽज्योनाऽऽहुतो वा अथ द्वितीयस्याऽऽज्यभागस्य पुरोनुवाक्यामाह—  
त्वꣳ सोमासीति । हे सोम त्वं सतां सम्यगनुष्ठितानां कर्मणां पतिरसि। किंच त्वं राजा दीप्तिमान् । अपि च त्वं वृत्रहा पापघाती । किंच त्वं भद्रः फलप्रदत्वेन मङ्गलः क्रतुरसि । तस्य क्रतोर्निष्पादकत्वात् । यद्यप्येतन्मन्त्रद्वयं चोद कप्राप्तं तथाऽप्यमावारयाविकृतित्व युक्तां वृधन्वत्योः प्राप्तिं वारयितुं पुनः पाठः ।  
अथ प्रधानस्याग्नेरनीकवतो हविषः पुरोनुवाक्यामाह—  
भद्रा ते अग्न इति । शोभनमनीकं सैन्यं यस्यासौ स्वनीकः, तादृश हेऽग्ने ते त्वदीयानि चरित्राणि भद्रा भद्राणि मङ्गलानि । कथं भद्रत्वमिति तदुच्यते— त्वं संदृक्सम्यग्यजमानादन्पिश्यसि, यजमानादिभिर्वा सम्यग्दृश्यते । तथा त्वं घोर स्योग्रस्य सतः सर्वदा विद्यमानस्य विषुणस्य बहुलज्वालरूपेण विष्वग्व्यासस्य चारुश्चरणहेतुः, अस्मदनिष्टनिवारकस्य निरन्तरस्य ज्वालासमूहस्य प्रवर्तक इत्यर्थः । यत्ते तत्र शोचिः प्रकाशनं कदाचिदपि तपसा न वरन्त नाऽव्रियते । ध्वस्मानो ध्वंसहेतवो राक्षसास्तनुवि शरीरे त्वदीये रेपः प्रहाररूपं पापं नाऽऽधुर्नैव संपदित वन्तः । अथ तत्रैव याज्यामाह—  
भद्रं ते अग्न इति । सहो वलमस्यास्तीति सहसी, तादृश हेऽग्ने सूर्यस्य ते सूर्यसदृशस्य तव भद्रं कल्याणमतीकं ज्वालारूपं सैन्यमुपाक उपान्तिके समीप आरोचते सर्वतो दीप्यते । तादृशं ज्वालारूपं त्वदीयमनीकं नक्तयाचिन्नक्तमपि गाढान्धकारावृतायां रात्रावपि ददृशो विस्पष्टं दृश्यते प्राणिभिः । किमर्थं रात्रौ तज्‍ज्वालादर्शनमिति तदुच्यते रुशद्धिंसकं सपांदिकं दृशे गार्गे द्रष्टुं, तथा रात्रौ भोजनवेलायां रूपे पुरतो निरूपिते पात्रेऽरूक्षितं रूक्षोपलक्षितमक्षिकाद्युपद्रवरहि-तमन्नमादृशे सर्वतो द्रष्टुम् । अथ तत्रैव विकल्पितां याज्यामाह—  
सैनाऽनीकेनेति । हेऽग्ने स त्वं द्युमद्दीप्यमान मुतापची रेवब्दहुधनयुक्तं गृह

[[2035]]

क्षेत्रादिकं दीदिहि प्रकाशय । कीदृस्त्वम् । एनाऽनीकेन सुविदत्र एनेन ज्वाला-समूहेन सुष्ठु वेदिता, अस्मे देवान्यष्टाऽस्मदर्थं देवानुद्दिश्म यागनिष्पादकः स्वस्ति विघ्‍नराहित्यं यथा भवति तथाऽऽयजिष्टोऽतिशयेन कृत्स्नयागसमाप्‍तिकारी, अदब्धः केनाप्यहिंसितो गोपा यज्ञस्य गोप्ता, उतापि च नोऽस्माकं परस्पा अतिशयेन पाल-यिता । अथ स्विष्टकृतः पुरोनुवाक्यामाह—  
स्वस्ति नो दिव इति । हेऽग्ने नोऽस्मम्यं स्वस्ति निर्विघ्‍नं विंश्वायुः संपूर्णमायुर्धोहि संपादय । किमर्थ, यजथाय यागानुष्ठानार्थम् । कुत्र, दिवो ह्युलोके पृथिव्यां भूलोके । हे देव यदा द्युलोके भूलोके वा तिष्ठामस्तदा सर्वदा संपूर्णमायुः प्रयच्छेत्यर्थः । हे दिविजात स्वर्गतमुत्पन्नाग्ने यद्‍द्रविणं सीमहि वयं सेवेम तद्द्गवि-णमस्यासु धेहि संपादय । कीदृशं द्रावेणं, प्रशस्तं विद्यमानश्रेष्ट्यं चित्रं मणिमुक्तादि-नानाजात्युपेतम् । तत्रैव याज्यामाह—  
यथा होतरिति । सहतो मन्थनरूपस्य वलस्य सूनुः पुत्रोऽग्निः । स च देवानामाह्वाता । हे सहसः सूनो होतरग्ने यथा मनुषो मनुष्याननुग्रहेण पालयसि, देवताता देवानपि यज्ञैर्यजासि पूजयसि । तातिप्रत्ययस्य स्वार्थे विहितत्वाद्देवा एव देवतातयः । देवताता देवतातीन् । इतरयजमानपालनं तदीयतेवयजनं च दृष्टा-न्तः । दार्ष्टान्तिकं तु स्वकीयदेवयजनमुच्यते । एवा एवमेव हेऽग्‍ने नोऽस्माकम-द्यास्गिन्क्रर्मणि देवान्यक्षि र्त्व यज । कीदृशस्त्वं समना तैर्देवैः सह समानमनस्कः। यद्वा समानस्तैर्देवैस्तुल्य इत्यर्थः । उशन्कामयमान आस्थायुक्त इत्यर्थः । कीदृशा-न्देवान्, समानांस्त्वया तुल्यानुशतः कामयमानांस्त्वयि प्रीतियुक्तानित्यर्थः ।  
अथ मरुद्‍भ्यः सांतपनेभ्यो मध्यंदिने चरुमित्यत्र प्रथमाज्यभागास्यानु-वाक्यामाह—  
अग्निमीड इति । इममग्निमहमीडे स्तौमि । कीदृशं, पुरोहितं पुरोदेश आहवनीये स्थापितं, यज्ञस्यानुष्टीयमानस्य कर्मण ऋत्विजमृत्विक्त्वनिष्पादकं,

[[2036]]

देवं द्योतमानं, होतारं देवानामाह्‍‍वातारं, रत्‍नधातममतिशयेन रत्‍नानां मणिमुक्ता प्रभृतीनां संपादकभ् । अथ द्वितीयाज्यभागस्य षुरोनुवाक्यामाह—  
वृषा सोमेति । हे सोम त्वं वृषा कामानां वर्षयिता द्युमान्दीप्तिमां-श्चासि । हे देव यस्मात्त्वं वृषा वर्षयिता तस्मात्त्वं वृषव्‍रतो वर्षनिमित्तं कर्म यस्यासौ वृषव्‍रतः । किंच यस्मात्त्वं वृषा वर्षयिता तस्माद्धर्माणि पुण्यानि दधिषे धारयसि ।  
अथ प्रधानस्य हविषः पुरोनुवाक्यामाह—  
सांतपना इति । सम्यक्‍तप्यन्ते शत्रव एभिरिति सांतपनाः । तादृशो हे मरुतोऽस्गाभिदर्यिमानं यदिदं हविरस्ति तज्‍जुजुष्टन सेवध्वम् । किमर्थं, युष्माकोती युष्माकमूतये क्षुद्वाधातो रक्षणाय । कीदृशा मुरुतः, रिशादसो रिवान्ति हिंसन्तीति रिशास्तानदन्ति भक्षयन्ति विनाशयन्तीति रिशादसः । अथ तत्रैव याज्यामाह—  
यो नो मतं इति । वसवो वासहेतवो हे मरुतो या मर्तो मनुष्यो दुर्ह णायुर्दुष्टकोधोऽत्यन्तं पापबुद्धिः सन्सत्यानि तिरोऽस्मान्प्रति कृतान्सर्वथा नानिष्टंक-रिष्यानीत्येवंरूपाञ्शपथांस्तिरस्कृत्य नोऽस्माञ्जिघांसाद्धन्तुमिच्छेत्स द्रुहो द्रोही पाशं भवदीयं बन्धनरज्‍जुं प्रतिमुचीष्ट प्रतिमुञ्चतु । स्वगले बध्‍नात्वित्यर्थः । ते द्रोहिणं तपिष्ठेन तपसाऽत्यधिकेन संतापेन हन्तन मारयत । तत्रैव विकल्पितां याज्या-माह—  
संवत्सरीणा इति । हे मरुतः, सन्ति ते पाशात्स्वकीयबन्धनरज्‍जूरस्म-दस्मत्तोऽपनीय मानुषेषु विरोधिजनेषु प्रमुञ्‍जन्तु गले बध्‍नन्तु । कीदृद्यान्वाशानू, अंहसः पापिष्ठानत्यन्तनिर्बन्धहेतूनित्यर्थः । कीदृशो मरुतः, संवत्सरीणाः सकृद्यागे-नाऽऽराधिताः संवत्सरपर्यन्तं रक्षकाः, स्वर्काः सुष्ट्‍‍वचँनीयाः, उरुक्षया विस्तीर्ण-गृहाः, सगणाः सप्तभिर्गणेः सहिताः । “सप्‍तगणा वै मरुतः’ इति श्रुत्यन्तरात् । सांतपनाः सम्यक्शत्रूणां तापकारिणः, मदिराः स्वयं हृष्टाः मादयिष्णवोऽस्मानपि हृर्षयन्तः । अथ तत्रैव स्विष्टकृतः पुरोनुवाक्यामाह—  
पिप्रीहि देवानिति । हे यविष्ठ युवतमाग्‍न उशतः कामयमानान्दवोन्पि-प्रीह्यतिशयेन प्रीणय । हे स्त्रतुपते सूर्यात्मना कालपरिपालक त्वमृतून्कालविशेषा-

[[2037]]

न्विद्वाञ्जानन्वर्तसे । तस्मादिहोचिते काले यज । देवेषु भवा ये दैव्या ऋत्विजः सन्ति ‘अग्निर्होता । अश्विनाऽध्वर्यू । त्वष्टाऽग्नीत्” इत्यादिनाऽऽम्रातास्तेमिर्स्तेदवैः सह त्वमस्य यजमानस्य संबन्धिनां होतॄणामृत्विजां मध्य आयजिष्ठः सर्वतो यष्टृत-मोऽसि । तत्रैव याज्यामाह—  
अग्ने यदद्येति । हे स्विष्टकृदग्‍ने विशः प्रविष्टस्यानुष्ठितस्याध्वरस्य संब-न्धि यद्धविरस्ति तदद्य वरेशान भक्षय । होतर्होमकर्तः पावक शोधक शोचे दीप्य-मान, तान्येतान्यग्‍निविशेषणानि । हि यस्मात्त्वं यज्वा यागस्य कर्ता तस्मादृता ऋतेऽस्मदीययज्ञे मषिम्‍ना यजासि । देवान्प्रीणयसि । यद्यस्मात्कारणाद्विभूर्विशिष्टो भवति तत्तस्मात्कारणाद्धे यविष्ठ युवतमाद्य ते तव या हव्या यानि हव्यानि अस्मा-भिर्दीयन्ते तानि ( वह ) स्वी कुरु । यद्यप्येतन्मन्त्रद्वयं दार्शिकहौत्रकाण्डे स माम्‍नातत्वाच्‍चोदकादेव प्राप्तं तथाऽपि विस्पाष्टार्थं पुनर्वचनमिति द्रष्टव्यम् । अथ “मरुद्‍भ्यो गृहमेधिभ्यः सर्वासां दुग्धे सायं चरुम्” इत्यत्र प्रथमस्याऽऽज्यभागस्य पुरोनुवाक्यामाह—  
अग्निना रयिमिति । अनेनाग्निना रयिं धनमश्नवत्सर्वो जनः प्राप्‍नोति । न केवलं धनस्य स्वरूपमात्रं, किंतु दिने दिने तस्य धनस्य पुष्टिमेव प्राप्‍नोति न तु ह्रासम । कीदृशं पोषं, यशसं कीर्तिकरं, वीरवत्तमं वीरा अस्मदीयाः पुत्रा अन्येति वीरवानतिशयेन तथाविधम् । अथ द्वितीयस्याऽऽज्यभागस्य पुरोनुवाक्यामाह—  
गयस्फान इति । हे सोम नोऽस्मान्प्रत्युच्यमानविशेषणविशिष्टो भव । कानि तानि विशेषणानिति तान्युच्यन्ते गयस्फानो गृहाणां वर्धयिता । अमीवहा रोगाणं हन्ता । वसुविद्धनस्य लम्भयिता । पुष्टिवर्धनो गवादिषु पुष्टेर्वर्धयिता । सुमित्रः शोभनं यजमानरूपं मित्रं यस्यासौ सुमित्रः । अथ प्रधानस्य पुरोनुवाक्या-माह—  
गृहभेधास इति । गृहे क्रियमाणो मेधो यज्ञो येषां ते गृहमेधासः । तादृशां हे मरुत आगतेह कर्मण्यागच्छत । माऽपभूतन कदाचिपपि माऽपगच्छत । किं कुर्वन्तः, अंहसः पापान्नोऽस्मान्नोऽस्मान्प्रमुञ्चन्तः प्रकर्षेण वियोजयन्तः । तत्रैव याज्यामाह—

[[2038]]

पूर्वीभिर्हीति हे मरुतो वयं यजमानाः पूर्वीभिरनादिकालप्रवृत्ताभिर्महो भिर्ब्रीह्यादिसंपूर्णतया महनीयाभिः शरद्भिः संबत्सरैश्चर्षणीनां मनुष्याणामृत्विजां मध्ये स्थित्वा हि यस्माद्ददाशिम हविर्दद्मस्तस्माद्यूयमिहाऽऽगच्छत ।  
तत्रैव विकल्पितामन्यां याज्यमाह—  
प्र बुध्‍नियेति । हे मरुतो बुध्‍निया बुध्‍ने मूले भवानि बुध्‍नियानि । अनादिकालप्रवृत्तानीत्यर्थः । बो महांसि युष्माकं तेजांसि प्रेरते प्रकर्षेण गच्छन्ति प्रवृत्तानित्यर्थः । प्रयज्यतः प्रकृष्टयागयुक्ता यूयं नामानि गृहमेधिनोमरुतो वय भि-त्यादीनि भवतीयानामधेयानि प्रतिरघ्वं प्रकर्षेण लोके रव्यापयत । सहस्रियं सहस्रसमार्हं गृहमेधीयं गृहमेधिनो युष्मानुद्दिश्य दयिमानमेतं भागं पुरोडाशरूपं जुषध्वं सेवध्वम् । अथ तत्रैव स्विष्टकृतः पुरोनुवाक्यामाह—  
उप यमेतीति । युवतिर्मन्त्रेण मिश्रीभूता हविष्मती संपूर्णहविर्युक्ता घृताची घृतपुष्टेयमाहुतिर्दोषा रात्रौ वस्तोर्दिवसे च सुदक्षं कुशलं यं स्विष्टकृतम ग्निमुपैति प्राप्‍नोति । एनं स्विष्टकृतमग्निमरमतिः कदाचिदप्युपरतिरहितो वसूयुर्धन-मिच्छन्यजमानः स्वा स्वकीयेन हविषोपैति प्राप्‍नोति सेवत इत्यर्थः । अथ तत्रैव याज्यमाह—  
इमो अग्‍न इति । हेऽग्‍ने इमो इमानि वतितमान्प्रतिशयेन कान्तानि हव्या हवींषि देवतातिमच्छ देवानभिप्राप्‍तुमजस्त्रोऽनुपरतो वक्षि वह । नोऽस्मत्संब-न्धीनि सुरमीणि सुगन्धीनि हवींषि प्रतीं प्रत्येकमेव वियन्तु देवा भक्षयतु ।  
अथ “मरुद्भ्यः क्रीडिभ्यः पुरोडाशꣳ सप्‍तकपालं निर्वपति साकꣳ सूर्येणोद्यता” इत्यस्य हघिषः पुरोनुवाक्यामाह—  
क्रीडं व शर्ध इति । हे कण्वाः कण्वप्रभृतयो वेदाचार्याः शर्धो बल-मभि प्रगायताभितो वैदिकैः स्तात्रैः प्रकर्षेण गानं कुरुत । कीदृशं बलं, वः क्रीडं युष्माकं क्रीडाकारणं, मारुतं मरुतां संबन्धि, अनर्वाणं भ्रातृव्यैरतिरस्कृतम् । भ्रा-तृव्यो वा अर्वेति श्रुत्यन्तरात् । रथेशुभं रथमेरणे समर्थम् । तत्रैव याज्यामाह—

[[2039]]

अत्यासो न य इति । हे मरुतः शुभयन्त शोभयन्ते स्वरुचा स्वसंचा-रण सर्वं जगदलं कुर्वन्तीत्यर्थः । तेऽस्माननुगृह्णन्त्त्विति शेषः । कीदृशा मरुतः अत्यासो न सततगमनशीला अश्वादय इव स्वञ्चः शोभनगतयः, यक्षदृशो न यर्या यागदर्शनार्थिनो मर्त्या इवौत्सुक्येनात्र समागता इति शेषः । हर्भ्येष्टाः शिशवो न शुभ्‍राः प्रासादमारूढा राजबालका इव पर्वतेषु शुभ्‍राः संचरन्तीति शेषः । वत्सासो न प्रकीडिनः । यथाऽत्यन्तवालवत्साः शीघ्‍रमितस्ततः पलायमानाः प्रकर्षेण क्रीड-न्ति तथा तत्र त्र संचरन्तः क्रीडापराः पयोवामेघानृत्पाद्य तेषु जलधारिणः । तत्रैव विकल्पितामन्यां पुरोनुवाक्यामाह—  
प्रैषामज्मेषू विथुरिति । एषां मरुतामज्मेषु गगनेषु भूमिः प्ररेजते प्रकर्षेण रजत कम्पते । भृशं भूकभ्पजनकानि मरुतां गमनानीत्यथः । तत्र दृष्ठान्तः—विथुरेव यथा भर्तृरहिता योषित्पालकाभावादत्यन्तं कम्पते तद्वत् । यद्ध ये हि मरुतो यामेषु जलस्य नियामकेषु मेघेषु युञ्जते जलं योजयन्ति ते मरुतो महित्यं स्वकीयमहिमानं स्वयं पनयन्त स्वयमेव व्याहरन्ति स्तुवन्ति वा । क्रीदृशा-स्ते, क्रीडबः क्रीडापराः, धुनयः कम्पयुक्ताः सर्वदा चलन्त इत्यर्थः । भ्‍राजदृष्टयो भ्‍राजो दीप्तिर्विद्युद्रूपा दृष्टिर्येषां ते भ्‍राजदृष्टयः । धूतयः शत्रूणां कम्पहेतवः । तत्रैव विकल्पितां याज्यामाह—  
उपह्वरेषु यदिति । हे मरुतो यद्यदा वय इव पक्षिण इव यूयं केनचि-चित्पथा केनापि मार्गेणोपह्‍वरेषूपेत्य हर्तव्येषु ताडनीयेषु मेधेषु यमिमचिध्वं गतिं संपादितवन्तः । यदा जलपूर्णमेघमास्फालयन्ति भवन्त इत्यर्थः । तदानीं कोशा घनपूर्णगृहसदृशा जलपूर्णा मेघा वो युष्माकं रथेषूप समीपमागतेषु सत्सु श्रोतन्ति जलं स्त्रावयन्ति । यूयमप्यर्चत यजमानाय मधुवर्णं मधुररसोपेनं घृतं घृतसमान-मुदकमा समन्तादुक्षत सिञ्चत । अथ तत्रैव स्विष्टकृतः पुरोनुवाक्यामाह—  
अग्निभग्निमिति । अग्निमग्‍निं तत्तद्यागगतस्विष्टकृतं हवीमभिराह्‍वा-नपरैः सदा हवन्त सर्वदा यजमाना आह्‍‍वयन्ति । कीदृशमग्निं, विश्पतिं प्रजानां पालकं हव्यवाहं देवान्प्रति हविषो वोढारं, पुरुप्रियं पुरूणां बहूनां यजमानानां प्रीतिहेतुम् । तत्रैव याज्यामाह—

[[2040]]

तꣳ हि शश्वन्त इति । शश्वन्तो निरन्तरमनुतिष्ठन्त ऋत्विजो घृत-चुता घृतं क्षरता(न्त्या) स्रुचा युक्तास्तमग्निं देवमीडते स्तुवते । किमर्थं, हव्याय वोडवे हविर्वोहुम् ।  
अथ यान्यन्यानि त्रीणि ववींष्याग्‍नातानि–“ऐन्द्राग्‍नमेकादशकपालमैन्द्रं चरुं वैश्वकर्मणमेककपालम्” इति, तत्रैन्द्राग्नस्य याज्यापुरोनुवाक्ययोः प्रतीके दर्शयति—  
इन्द्राग्नी रोचनेति । इन्द्राग्नी रोचना दिव इति पुरोनुवाक्या । श्नथद्‍वृ- त्रमिति याज्या । एतच्चोभयमिन्द्राग्नी रोचना दिव इत्यनुवाके व्याख्यातम् ।  
अथैन्द्रस्य याज्यानुवाक्ययोः प्रतीके दर्शयति—  
इन्द्र वा विश्वत इति । इन्द्रं वा विश्वतस्परीति पुरोनुवाक्या । इन्द्रं नर इति याज्या । एतच्चोभयमिन्द्रं वो विश्वतस्परि हवामह इत्यनुवाके व्याख्यातम् । अथ वैश्वकर्मणस्य याज्यानुवाक्ययोः प्रतीके दर्शयति—  
विश्वकर्मन्निति । तत्र विश्वकर्मन्हविषा वावृधान इति पुरोनुवाक्या । मिश्वकर्मन्हविषा वर्धनेनेति याज्या । एचच्चोभयं य इमा विश्वा भुवनानि जुद्रवदि- त्त्रनुवाके व्याख्यास्यते । अत्र विनियोगसंग्रहः—  
अथ याज्या साकमेधे ह्यनीकवति यागके ।  
आज्यभागानुवाक्ये द्वे ह्यग्निव्रृत्रेति वर्णिते ।।  
भद्रा तिस्रः प्रधान स्युः स्वस्ति स्विष्टकृति द्वयम् ।  
अग्निं सांतपनीयाज्यभागयोर्द्वे प्रधानके ।।  
सांततिस्र पिपीह्यग्ने द्वयं स्विष्टकृतीरितम् ।  
अग्निंना गृहमेधीये द्वे स्यातामाज्यभागयोः ।।  
गृहे प्रधाने तिस्रः स्युरुप स्विष्टकृति द्वयम् ।  
क्रीडं चतुष्टयं क्रीडियागे ह्यग्‍निमिति द्वयम् ।।  
संयाज्ये स्तामथेन्द्राग्‍नी श्नथच्‍चैम्द्राग्‍नयागके ।  
इन्द्रमिन्द्रं चैन्द्रयागे विश्वदे वैश्वकर्मणे ।।  
त्रयर्स्त्रिशदृचः प्रोक्ता अनुवाक इहान्तिमे ।।

[[2041]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे तृतीयप्रपाठके  
त्रयोदशोऽनुवाकः ।। १३ ।।

वेदार्थस्य प्रकाशेन तमो हार्दं निवारयन् ।  
पुमर्थांश्चतुरो देयाद्विद्यातीर्थमहेश्वरः ।।

इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधावाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
चतुर्थकाण्डे तृतीयः प्रपाठकः ।। ३ ।।

[[2042]]

## ४ 
अथ चतुर्थाष्टके चतुर्थः प्रपाठकः ।  

### ०१ 
( तत्र प्रथमोऽनुवाकः ) ।  
ह॒रिः॒ ॐ ।  
र॒श्मिरसि॒ क्षया॑य त्वा॒ क्षयं॑ जिन्व॒ प्रेति॑रसि॒  
धर्मा॑य त्वा॒ धर्म॑ जि॒न्वान्वि॑तिदसि दि॒ते त्वा॒  
दिवं॑ जिन्व सं॒धिर॑स्य॒न्तरि॑क्षाय त्वा॒ऽन्तरि॑क्षं  
जिन्व प्रति॒धिर॑सि पृथि॒व्यै त्वा॑ पृथि॒वीं  
जि॑न्व विष्ट॒म्भो॑ऽसि॒ वृष्टयै॑ त्वा॒ वृष्टि॑ जिन्व  
प्र॒वाऽस्यहने॒ त्वाऽहर्जिन्वानु॒वाऽसि॒ रात्रि॑यै  
त्वा॒ रात्रिं॑ जिन्वो॒शिग॑सि ( १ ) वसु॑भ्य-  
स्त्वा॒ वसू॑ञ्जिन्व प्रके॒तो॑ऽसि रु॒द्रेभ्य॑स्त्वा रु॒-  
द्राञ्जि॑न्व सुदी॒तिरस्यादि॒त्येभ्य॑स्त्वाऽऽदि॒त्या  
ञ्जि॒न्वौजो॑ऽसि पि॒तृभ्य॑स्त्वा पि॒तॄञ्जि॑न्व॒ तन्तु-  
रसि प्र॒जाभ्य॑स्त्वा प्र॒जा जि॑न्व पृतना॒षाड॑-  
सि प॒शुभ्य॑स्त्वा प॒शूञ्जि॑न्व रे॒बद॒स्योष॑धीभ्य॒-  
स्त्वौष॑धीर्जिन्वाभि॒जिद॑सि यु॒क्तग्रा॒बेन्द्रा॑य॒  
त्वेन्द्रं॑ जि॒न्वाधि॑पतिरसि प्रा॒णाय॑ [ २ ]  
त्वा॒ प्रा॒णं जि॑न्व य॒न्ताऽस्य॑षा॒नाय॑ त्वाऽपा॒नं  
जि॑न्व स॒ꣳसर्पोऽसि॒ चक्षु॑षे त्वा॒ चक्षु॑र्जिन्व  
वयो॒धा अ॑सि॒ श्रोत्रा॑य त्वा॒ श्रोत्रं॑ जिन्व  
त्रि॒वृद॑सि प्र॒वृद॑सि सं॒वृद॑सि वि॒वृद॑सि सꣳरो॒-  
हो॑ऽसि नीरो॒हो॑सि प्ररो॒हो॑ऽस्यनुरो॒हो॑ऽसि  
वसु॒को॑ऽसि॒ वेष॑श्रिरसि॒ वस्य॑ष्ठिरसि [ ३ ] ।।

[[2043]]

( उ॒शिगा॑सि प्रा॒णाय॒ त्रिच॑त्वारिꣳशच्‍च )।

इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठके प्रथमोऽनुवाकः ।। १ ।।

अथ चतुर्थकाण्डे चतुर्थ प्रपाठकः।  
( तत्र प्रथमोऽनुवाकः ) ।  
यस्य निःश्वसिदं वेदा यो वेदेभ्योऽखिलं जगत् ।  
निर्ममे तमहं वन्दे विद्यातीर्थमहेश्वरम् ।।  
प्रपाठके तृतीयोऽस्मिंश्चितयः पञ्‍च वर्णिताः ।  
चतुर्थे पञ्‍चमचितेः शेषः सर्वो विधीयते ।।  
तत्र प्रथमानुवाके स्तोमभागा उच्यन्ते ।।  
कल्पः—“रश्मिरसि क्षयाय त्वा क्षयं जिन्वेति स्तोमभागाः सप्त सप्त प्रतिदिशमवशिष्ठा मध्ये” इति।  
तत्र पूर्वस्यां दिश्युपधेयानामिष्टकानां सप्‍त मन्त्रानाह—  
रश्मिरसि क्षयायेति । हे इष्टके त्वमादित्यरश्मिरूपाऽस्यतः क्षयाय निवाससिद्ध्यर्थं त्वामुपदधामि । त्वं चास्माकं क्षयं निवासं जिन्व प्रीणय संपादये-त्यर्थः । एवं सर्वं योजनीयम् । प्रकृष्टा गतिर्यस्याः सा प्रेतिः । धर्मो विहितकर्मानु-ष्ठानम् । अनुकूला गतिर्यस्याः साऽन्वितिः । द्यौः स्वर्गः । द्यावापृथिव्योर्मध्यवर्ती देशः संधिः । अन्तरिक्षं गन्धर्वादिलोकभागोऽन्तरिक्षम् । प्रतिधिशब्देन भूलोक-भाग उपलक्ष्यते । विशेषेण स्तभ्यते। जलमत्र घार्यत इति विष्यम्भो मेघः । प्रथमं वाति गच्छति प्रवर्तत इति प्रबोषःकालः । उषा हि सूर्योदयात्पूर्वं प्रवर्तते । अतोऽहसिद्ध्यर्थं त्वामुपदघामि ।  
अथ दक्षिणस्यां दिश्युपधेयानामिष्टकानां सप्‍त मन्त्रानाह—  
अनुवाऽसि रात्रिया इति । अनु सूर्यास्तमयात्पश्चाद्वाति चरति प्रयाती-

[[2044]]

त्यनुवा सायंसंध्या । उशिग्वसुभिः काम्यमानाऽसि । अतो वसूभ्यो वसूनां प्रीत्यर्थं त्वामुपदधामि । त्वं च वसूञ्जिन्वं प्रीणय । एवमुत्तरत्र योज्बम् । प्रकृष्टः केनो यः ( स ) प्रकेतः । रुद्राणां यः प्रकेतस्तद्रूपा त्वमसि । शोभना दीतिः र्दीप्तिः सुदीतिः सा त्वमसि श्रोजो बलं पितॄणां यद्बलमनुग्रहसमर्थं तद्रूपा त्वमसि । तन्तु पुत्रपौत्रा-दिसातर्त्यम् । स्वकीयान्गवादिपशूनपहर्तुमागता या परकीयसेना सा पृतना तां सहतेऽभिभवतीति पृतनाषाड् ।  
अथ पश्चिमायां दिश्युपधेयानामिष्टकानां सप्‍त मन्त्रानाह—  
रेवदस्योपघीभ्य इति । रा अस्यास्तीति रेवत् । ओषधिसाध्यं यद्धनं जीवनं तद्रूपा त्वगसि । जयसि शत्रूनभिभवसीत्यभिजित् । पाषाणसदृशो वाञ्‍चा ग्रावा, युक्तो हस्ते स्वीकृतो ग्रावा यस्यासौ युक्तग्रावा । इन्द्रश्चक्षुरदीन्द्रियाण्यधिष्ठाय पालयिता । यः श्वासरूपो वायुः सोऽधिपतिस्तद्रूपा त्वमसि । वहिर्निर्ग तस्य श्वासस्य पुनरप्यन्तःप्रवेशाय नियामको यो वायुविशे । स यन्ता, तद्रूपा त्वमसि । सम्यक्सर्पयति बलेन प्रवर्तयति मां चयनधनप्रस्या [ स्वीक ] रणायसंसर्पो दृष्टिः । वयः पक्षी तद्वद्धावतीति वयोधाः । पक्षी तत्र तत्र गत्वा स्व कार्यं साधयति तथा श्रोत्रेन्द्रियशक्तिस्तत्तच्छनब्दं प्राप्य निश्चिनोति, उच्छक्तिरूपत्वमासे । तिस्र आवृतोऽवयवविशेषा यस्य मिथुनीभावस्य सोऽपं त्रिबृत्पुमान्यो षित्साङ्गश्चो- त्यवयवत्रयं, तथाविधमिथुनीभावरूपा त्वमसि।  
अथोदीच्यां दिश्युपधेयानामिष्टकानां सप्त मन्त्रानाह—  
प्रवृदसि संवृदिति । स्त्रीपुरुषयोः संसर्गानन्तरभाविनी या प्रवृत्तिः सा  
प्रवृत्तद्रूपा त्वमसि । प्रवृत्त्यनन्त्रभावी यः सभ्यग्व्यापारः सोऽयं संवृत्तद्रुपा त्व-मसि । तद्व्यापारदूर्ध्वं या विवृत्तिः सा विवृत्तद्रूपा स्वमसि । संभोगादूर्ध्वं

[[2045]]

वीणस्य क्षेत्रे यः समारोपः सोऽयं संरोहस्तद्रूपा त्वमसि । क्षेत्रे प्रक्षिप्‍तस्य वीजस्य निःशेषेण गर्भाशयव्याप्तिर्निरोहस्तद्रूपा त्वमसि । गर्भशथे व्याप्तस्य वीजस्य शरीरा-कारः परिणामाः प्ररोहस्तद्रूपा त्वमसि । तस्य च षरिणतस्य शरीरस्यानुकूलः पुत्रादिरूपेण प्रादुर्भावोऽनुरोहस्तद्रूपा त्वमसि ।  
अथ मध्यदेश उपधेयानामिष्टकानां त्रीन्मन्त्रानाह—  
वसुकोऽसीति । वसु धनमस्यास्तीति वसुको धनी पुत्रस्तद्रूपा त्वम-सिवेषो व्याप्‍तं घनं, वेषं श्रयते सेवत इति वेषश्रिः । माप्‍तस्याभिवृद्धिकारीत्यर्थः । तद्रूपा त्वमसि । षसुनोऽभिवृद्धस्य धनस्याष्टिर्भोजनं यस्यासौ वस्याष्टिः । धनं सं-पाद्य तदभिवृद्धिं च कृत्वा तयाऽभिवृद्ध्या जीवतीत्यर्थः । तद्रूपा त्वमसि ।  
एतैर्मन्त्रैः साध्यमुपधानं विधत्ते—  
“यज्ञेन वै प्रजापतिः प्रजा असृजत ताः स्तोमभागैरेवासृजत यत्स्तोम-भाग उपदधाति प्रजा एव तद्यजमानः सृजते” (सं. का. ५ प्र. ३ अ. ५) इति।  
प्रजापतिर्यदा यज्ञेन प्रजा असृजत तदानीं यज्ञमध्यवर्तिनः स्तोमभाग-मन्त्रा एवं सृष्टिहेतव आसन् । त्रिवृदादिस्तोमयुक्तानि यानि बहिष्पवमानादिस्तोत्रा-णि तानि भजन्त इति रश्मिरित्यादयो मन्त्राः स्तोमभागाः । ब्रह्मा तत्स्तोत्राण्यभ्यनु-जानन्‍रश्मिरित्यादिकमेकैकं मन्त्रमुच्‍चार्याम्यनुजानाति । एतच्‍चास्माभिः पूर्वमृषयो वा इन्द्रमित्यनुवाके स्पष्टमुक्तम् । अतो रश्मिरित्यादयः स्तोमभागाः एतैर्मन्त्रै रुपे-धया इष्टका अपि स्तोमभागाः । तदुपधानेन यजमानः प्रजाः सृजत एव । ता एताः स्तोमभागाख्या इष्टका यज्ञतेजस्त्वेन यज्ञप्रतिष्ठात्वेन च क्रमेण प्रशंसति—  
“बृहस्पतिर्वा एतद्यज्ञस्य तेजः समभरद्यत्स्तोमभागा यत्स्तोमभागा उपदधाति सतेजसमेवाग्निं चिनुते बृहस्पतिर्वा एतां यज्ञस्य प्रतिष्ठामपश्यद्यत्स्तोम-भागा

[[2046]]

यत्स्तोमभागा उपदधाति यज्ञस्य प्रतिष्ठित्य” [सं. का. ५ प्र. ३ अ. ५] इति।  
सामान्येन विहितं पुनर्विशेषाकारेण विर्धत्ते—  
“सप्‍तसप्‍तोप दधाति सवीर्यत्वाय तिस्त्रो यध्ये प्रतिष्टित्यै” (सं. का. ५ प्र. ३ अ. ५) इति।  
एकैकस्यां दिशि सप्‍तसप्‍तोपधानेन सवीर्यत्वं दार्ढ्यं भवति । मध्ये तिसृणामुपधानेन प्रतिष्ठा स्थैर्यं भवति ।  
प्रजापतिः स्तोमभागैरेवासृजतेति सामान्यत उक्तं, तेषु कैः स्तोमभागैः कि मसृजतेत्येकैकमिष्टकामन्त्रं विभजते—  
“रश्मिरित्येवाऽदित्यमसृजत प्रेतिरिति धर्ममत्वितिरिति दिवꣳ संधि-रित्यन्तरिक्षं प्रतिधिरिति पृथिवीं विष्टम्भ इति वृष्टिं प्रवेत्यहृरनुवेति रात्रिमुशिगिति वसून्प्रकेत इति रुद्रान्त्सुदीतिरित्यादित्यानोज इति पितॄꣳ स्तन्तुरिति प्रजाः पृतनाषा-डिति पशून्‍रेवदित्योषधीः” (सं. का. ५ प्र. ३ अ. ६) इति।  
तत्र रश्मिरित्यादयो मन्त्रास्तत्सृज्यपदार्थसंबन्धित्वेन पूर्वं व्याख्याताः । अ तस्तेन मन्त्रेण तत्तत्पदार्थमसृजतेत्युपपन्नम् । एवं पञ्चदशभिर्मन्त्रैः सृष्टिरभि-हिता । अथ सृष्टस्य जगतो रक्षाहेतुभूतं षोडशं मन्त्रं दर्शयति—  
“अभिजिदसि युक्तग्रावेन्द्राय त्वेन्द्रं जिन्वेत्येव दक्षिणतो वज्‍रं पर्यौहद-भिजित्ये” (सं. का. ५ प्र. ३ अ. ६) इति।  
अस्मिन्मन्त्रे वज्‍र एव संबोध्यते । हे वज्‍र त्वमभिजिज्‍जयहेतुर्युक्तग्रावा स्थापितपाषाण इव दृढश्चास्यत इन्द्रप्रीत्यर्थं त्वां पर्यूहामि तेनेन्द्रं प्रीणयेति मन्त्रार्थः। प्रजापतिरेतं मन्त्रमुच्‍चारयन्दक्षिणहस्तेन सृष्टस्य जगतो रक्षणाय वज्‍रं प्रेरितवांस्तेन बाधकविनाशे सति सृष्ट्या अभिजयोऽभूत्।

[[2047]]

याः सृष्टा प्रजा वज्‍रेणं रक्षितास्तासु शरीरूपासु प्रजासु मन्त्रचतुष्टये नन्द्रियस्थापनं दर्शयति—  
“ताः प्रजा अपप्राणा असृजत तास्वधिपतिरसीत्येव प्राणमदधाद्य-न्तेत्यपानꣳ सꣳ सर्प इति चक्षुर्वयोधा इति श्रोत्रम्” (सं. का. ५ प्र. ३ अ. ६) इति।  
एवमिन्द्रिययुक्तैः शरीरैर्व्यवहरन्तीषु प्रजासु मन्त्रचतुष्टयेन मिथुनीभाव-संपत्तिं दर्शयति—“ताः प्रजाः प्राणतीरमानतीः पश्यन्तीः शृण्वतीर्न मिथुनी अभव-न्तासु त्रिवृदसीत्येव यिथुनमदधात्” [सं. का. ५ प्र. ३ अ. ६] इति।  
मिथुनीभूतासु प्रजासु मन्त्रचतुष्टयेन प्रजोत्पादनसामर्थ्यं दर्शयति—  
“ताः प्रजा मिथुनी भवन्तीर्न प्राजायन्त ताः सꣳ रोहोऽसि नीरोहाऽसी-त्येव प्रजानयत्” (सं. का. ५ प्र. ३ अ. ६) इति।  
अपत्योपेतानां प्रजानां मन्त्रत्रयेण प्रतिष्ठा भवतीत्येतद्दर्शयति—  
“ताः प्रजाः प्रजाता न प्रत्यतिष्ठन्ता वसुकोऽसि वेषश्रिरसि वश्यष्टिर-सीत्येवैषु लोकेषु प्रत्यस्थापयद्यदाह वसुकोऽसि वेषश्रिरसि वस्यष्टिरसीति प्रजा एव प्रजाता एषु लोकेषु प्रति ष्ठापयति” (सं. का. ५ प्र. ३ अ. ६) इति।  
एतद्वेदनं प्रशंसति—  
“सात्माऽन्तरिꣳ रोहसि सप्राणोऽमुष्मिल्लोँके प्रति तिष्टत्यव्यर्धकः प्राणापानाभ्यां भवति य एवं देद” (सं. का. ५ प्र. ३ अ. ६) इति।  
सात्मा सशरीरोऽन्तरिक्षꣳ गत्वा यज्ञगन्धर्वादिलोकेषु भोगान्भुङ्‍क्ते, स्वर्गलोकेऽपि प्राणशरीरयुक्त एव प्रतितिष्ठति, प्राणापानाभ्यां कदाचिदपि न वियुक्तो भवति ।  
अत्र विनियोगसंग्रहः—  
इष्टका रश्मिरित्येकत्रिंशस स्तोमभागकाः ।। इति ।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे चतुर्थप्रपाठके  
प्रथमोऽनुवाकः ।। १ ।।

[[2048]]

### ०२ 
(अथ चतुर्थकाण्डे चतुर्थप्रपाठके द्वितीयोऽनुवाकः) ।  
राज्ञ्य॑सि॒ प्राची॒ दिग्वस॑वस्ते दे॒वा अधि॑प-  
तयो॒ऽग्निर्हे॑ती॒नां प्र॑तिध॒र्ता त्रि॒वृत्त्वा॒ स्तोमः॑  
पृथि॒व्याꣳ श्रय॒त्वाज्यमु॒क्थमव्यथ॑यत्स्तम्‍नातु  
रथंत॒रꣳ साम॒ प्रति॑ष्ठित्यै वि॒राड॑सि दक्षि॒णा  
दिग्‍रु॒द्रास्ते॑ दे॒वा अधि॑पतय॒ इन्द्रो॑ हेती॒नां  
प्र॑तिध॒र्ता प॑ञ्‍चद॒शस्त्वा॒ स्तोमः॑ पृथि॒व्याꣳ  
श्र॑यतु॒ प्रउ॑गमु॒क्थमव्य॑थयत्स्तम्‍नातु बृ॒हत्सा-  
म॒ प्रति॑ष्ठित्यै स॒म्‍राडसि प्र॒तीची॒ दिक् [ १ ]  
आ॒दि॒त्यास्ते॑ दे॒वा अधि॑पत॒यः सोमो॑ हेती॒नां  
प्र॑तिध॒र्ता स॑प्तद॒शस्त्वा॒ स्तोमः॑ पृथि॒व्याꣳ  
श्र॑यतु मरुस्व॒तीय॑मुक्थमव्य॑थयत्स्तभ्‍नातु  
वैरू॒पꣳ साम॒ प्रति॑ष्ठित्यै स्वराडस्युदी॑ची॒  
दिग्विश्वे॑ ते दे॒वा अधि॑पतयो॒ वरु॑णो हेती॒नां  
प्र॑तिध॒र्तैक॑वि॒ꣳ शस्त्वा॒ स्तोमः॑ पृथि॒व्याꣳ  
श्र॑यत॒ निष्कैवल्यमु॒थमव्य॑थयत्स्तभ्‍नात् वै-  
रा॒जꣳ साम॒ प्रति॑ष्ठित्या॒ अधि॑पत्न्यसि बृहती  
दिङ्म॒रुत॑स्ते दे॒वा अधि॑पतयः ( २ ) बृह॒-  
स्पति॑र्हेती॒नां प्र॑तिध॒र्ता त्रि॑णवत्रयस्त्रि॒ꣳ शौ  
त्वा॒ स्तोमौ॑ पृथि॒व्याꣳ श्र॑यतां वैश्वदेवाग्नि-  
मारु॒ते उ॒क्थे अव्य॑थयन्ती स्तम्‍नीताꣳ शा-  
क्वररैव॒ते साम॑नी॒ प्रति॑ष्ठित्या अ॒न्तरि॑क्षा॒यर्ष॑

[[2049]]

यस्त्वा प्रथम॒जा दे॒वेषु॑ दि॒वो मात्र॑या वरि॒  
णा प्र॑थन्तु विध॒र्ता चा॒यमधि॑पतिश्च॒ ते त्वा॒  
सर्वे॑ संविदा॒ना नाक॑स्य पृ॒ष्ठे सु॑व॒र्गे लो॒के  
यज॑मानं च सादयन्तु [ ३ ] ।।  
( प्र॒तीची॒ दिङ्‍म॒रुत॑स्ते दे॒वा अधि॑पतयश्चत्वारि॒ꣳशच्‍च )  
इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठके द्वितीयोऽनुवाकः ।। २ ।।

( अथ चतुर्थकाण्डे चतुर्थप्रपाठके द्वितीयोऽनुवाकः )।  
प्रथमेऽनुवाके स्तोमभागाख्या इष्टका उक्ताः । अथ द्वितीये नाक-सदाख्या इष्टका अभिधीयन्ते । कल्पः—“राज्ञ्यसि प्राची दिगिति पञ्च नाकसदः प्रतिदिशमेकां मध्ये” इति । तत्र प्रथमामाह—  
राज्ञ्यसि प्राचीति । हे इष्टके त्वं राज्ञी राजमाना प्राची दिक्‍तद्रूपाऽसि। ते तव वसवोऽष्टसंख्याका अधिपतयोऽधिकं पालयितारः । अग्निस्तवोपद्रवकराणां हेतीनां परकीयायुधानां प्रतिधर्ता निराकर्ता । योऽयं त्रिवृदाख्यः स्तोमः स त्वां पृथिव्यां स्थापयतु । यदाज्यमुक्थमाज्यनामकं प्र वो देवायाग्नय इत्यादिकं शस्त्रम-वस्थितं ( तत् ) त्वामब्यथयद्व्यथारहितां कुर्वत्स्तभ्‍नातु दृढी करोतु । यद्रथंतरं साम तत्प्रतिष्ठत्यै तव चिरावस्थानाय भवतु । एवभुत्तरेष्वषि मन्त्रेषु योज्यम् । अथ द्वितीयं मन्त्रमाह—  
विराडसीति । तत्तत्सामदेवतासंबन्धिनस्त्रिवृदादयः स्तोमास्ते च “समिधमा तिष्ठ” इत्यत्रैव व्याख्याताः । वायुरग्रेगा इत्यादिकं शास्त्रं प्रउगम् ।  
अथ तृतीयं मन्त्रमाह—  
सम्‍राडसीति । “आ त्वा रथं यथोतयः” इत्यादिकं मरुत्वदीयं शस्रम्।

[[2050]]

अथ चतुर्थं मन्त्रमाह—  
स्वराडस्युदीचीति । “अभि त्वा शूर नोनुमः” इत्यादि निष्केवल्यम् ।  
अथ पञ्चमं मन्त्रमाह—  
अधिपत्‍न्यसीति । अधिकं पालयित्र्यधिपत्‍नी । बृहती दिक्प्रौढोर्ध्वा दिक्।  
“तत्संवितुर्वृणीमहे” इत्यादिकं शस्त्रं वैश्वदेवम्। “वैश्वनराय पृथुराजसे” इत्यादिकं शस्त्रमाग्निमारुतम् । अथ सर्वेष्वपि मन्त्रेवनुषञ्चनीयं शेष माह—  
अन्तरिक्षायेति । देवेषु मध्ये ये प्रथमजा ऋषयो नारदाद्याः । अत एव स्मर्यते—“देवर्षिर्नारदस्तथा’ इति । ते महर्षयस्त्वामिष्टकां दिवो मात्रयाऽऽका। शस्य यत्परिमाणं तेन परिमाणेन प्रथन्तु विस्तारयन्तु । किमर्थम्, अन्तरिक्षार्थ मन्तरिक्षं व्याप्‍तुमित्यर्थः । कीदृशेन परिमाणेन, वरिणा वरणीयेन । न केवल-मृषयः प्रथन्तु किंतु विधर्ता चायमधिपतिश्च योऽयमिष्टकानां निष्पादयिता यश्च पालकस्तावपि प्रथेताम् । तेन (च) महर्षयो विधर्ता चाधिपतिश्च सर्वे संविदानाः परस्परमैकमत्यं प्राप्‍ता नाकस्य पृष्ठे स्वर्गसदृशस्यास्य क्षेत्रस्योपरि त्वां सादयन्तु, यजमानं च स्वर्गे लोके सादयन्तु ।  
अत्र यान्युदाहृतानि शस्त्राणि तान्यश्वलायनो दर्शयति–‘प्र वो देवाये-त्याज्यमुपसंतनुयादिति वायुरग्रेगा यज्ञप्रीरिति सप्तानां पुरोरुचां तस्यास्तस्या उपरि-ष्टादृचमृचं शंसेद्वायवायाहि दर्शतेति सप्तऋचां द्वितीयां प्रउगे त्रिरितिमरुत्वतीयं शस्त्रं संसेदध्वर्यो र्शोसावोमिति माध्यदिने शस्त्रादिष्वाहाव आ त्वा रथं यथोतय इदं वासो सुतमन्ध इति मरुत्वतीयस्य प्रतिपदनुचराविति । निष्के वल्यस्यामि त्वा शूर नोनुमोऽभि त्वा पूर्वपीतय इति प्रगाथौ स्तोत्रियानुरूपौ यदि रथंतरं पृष्ठमिति । तत्सवितुर्वृणीमहेऽद्या नो देव सवितरिति वैश्वदेवस्य प्रतिपदनुचराविति । स्वभ्यग्र-माग्निमारुतं तस्याऽषद्यां पच्छ ऋगावानं पच्छः शस्या चेद-

[[2051]]

र्धर्चश इतरां संतानमुत्तमेन वचनेन वैश्वानराय पृथुपाजसे” इति । राज्ञ्यसीत्यादिभिर्मन्त्रैः साध्यमुपधानं विधत्ते—  
“नाकसद्भिर्वैः दैवाः सुवर्गे लोकमायन्तन्नाकसदां नाकसत्त्वं यन्नाकसद उ-पदधाति नाकसीद्भरेव तद्यजमानः सुवर्गं लोकमेति” [सं. का. ५ प्र. ३ अ. ७] इति।  
नाकः स्वर्गः सद्यते प्राप्यते यैर्मन्त्रैस्ते नाकसदः । तथा च मन्त्रल्लिङ्गम्—  
“नाकस्य पृष्ठे सुवर्गे लोके यजमानं च सादयन्तु” इति । एतैर्मेन्त्रैरुपधेया इष्टका अपि नाकसदः । यस्मात्ताभिर्देवाः स्वर्गं गतास्तस्मान्नाकसदिति नाम संपन्नम् । तदुपधानेन यजमानः स्वर्गं लोकं प्राप्‍नोति।  
दुःखनिवारकत्वेन तदुषधानं प्रशंसति—  
“सुवर्गो वै लोको नाको यस्यैता उपधीयन्ते नास्पा अकं भवति” (सं. का. ५ प्र. ३ अ. ७) इति।  
कं सुखमकं दुःखं न विद्यते दुःखं यत्र सोऽयं नाकः, स्वर्गश्च तादृशः । ततो नाकसदुपधानेन यजमानस्य दुःख न भवति ।  
पुनरपि स्थानसंपादकत्वेन प्रशंसति—  
“यजमानायतनं वै नाकसदो यन्नाकसद उपदधात्यायतनमेव तद्यजमानः कुरुते” [सं. का. ५ प्र. ३ अ. ७] इति।  
पृष्ठस्तोत्रसंबन्धितेजोरूपत्वेन पुनः प्रशंसति—  
“पृष्ठानां वा एतत्तेजः संभृतं यन्नाकसदो यन्नाकसद उषादधाति पृष्ठानामवे तेजोऽव रुन्धे” (सं. का. ५ प्र. ३ अ. ७) इति।  
अथ विनियोगसंग्रहः—  
राज्ञी नाकसदः पञ्च सर्वशेषोऽन्तरित्ययम् ।।

[[2052]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठके  
द्वितीयोऽनुवाकः ।। १ ।।  

### ०३ 
(अथ चतुर्थकाण्डे चतुर्थप्रपाठके तृतीयोऽनुवाकः) ।  
अ॒यं पु॒रो हरि॑केशः॒ सूर्य॑रश्मि॒स्तस्य॑ रथ-  
गृ॒त्सश्च॒ रथौ॑जाश्‍च सेनानिग्राम॒ण्यौ॑ पुञ्जिक-  
स्थ॒ला च॑ कृतस्थ॒ला चा॑प्स॒रसौ॑ यातृ॒धा  
ना॑ हे॒ती रक्षा॑ꣳ सि॒ प्रहे॑तिर॒यं द॑क्षि॒णा वि॒श्व-  
क॑र्मा॒ तस्य॑ रथस्व॒नश्‍च॒ रथे॑चित्रश्‍च सेना  
निग्राम॒ण्यौ॑ मेन॒का च॑ सहज॒न्या चा॑प्स॒रसौ॑  
दङ्क्ष्णवः॑ प॒शवो॑ हे॒तिः पौरु॑षेयो व॒धः प्रहे॑-  
तिर॒यं प॒श्वाद्वि॒श्वव्य॑चा॒स्तस्य॒ रथ॑प्रोत॒श्चास॑-  
मरथश्‍च सेनानिग्राम॒ण्यौ॑ प्र॒म्‍लोच॑न्ती च  
[ १ ] अ॒नु॒म्‍लोचन्ती चाप्स॒रसौ॑ स॒र्पा हे॒ति-  
र्व्याघ्‍राः प्रहे॑तिर॒यमु॑त्त॒रात्सं॒यद्व॑सु॒स्तस्य॑  
सेन॒जिच्‍च॑ स॒षेणश्‍च सेनानिग्राम॒ण्यौ॑ वि-  
श्बाची॑ च घृ॒ताची॑ चाप्स॒रसा॒वापो॑ हे॒ति-  
र्वातः प्रहे॑तिर॒यमु॒पर्य॒र्वाग्व॑सु॒स्तस्य॒ तार्क्ष्य॒-  
श्‍चारि॑ष्टनेमिश्‍च सेनानिग्राम॒ण्या॑वु॒र्वशी॑ च  
पूर्वचित्तिश्‍चाप्स॒रसौ॑ वि॒द्युद्धे॒तिर॑व॒स्फूर्ज॒न्प्र-  
हे॑ति॒स्तेभ्यो॒ नम॒स्ते नो॑ मृडयन्तु॒ ते यम्  
[ २ ] द्वि॒ष्भो यश्‍च॑ नो॒ द्वेष्टि॒ तं वो॒ जम्भे॑

[[2053]]

दधाम्या॒योस्त्वा॒ सद॑ने सादया॒म्यव॑तश्छा॒-  
यायां॒ नमः॑ समु॒द्राय॒ नमः॑ समु॒द्रस्य॒ चक्ष॑से  
परमे॒ष्ठी त्वा॑ सादयतु दि॒वः पृ॒ष्ठे व्यच॑स्वर्ती॒  
प्रथ॑स्वर्ती वि॒भूम॑र्ती प्र॒भूम॑र्ती परि॒भूम॑र्ती॒  
दिवं॑ यच्छ॒ दिवं॑ दृꣳह॒ दिवं॒ मा हि॑ꣳसी॒र्वि-  
श्‍व॑स्मै प्रा॒णाया॑पा॒नाय॑ व्या॒नायो॑दा॒नाय॑ प्र-  
ति॒ष्ठायै॑ च॒रित्रा॑य॒ सूर्य॑स्त्वा॒ऽभि पा॑तु म॒ह्या  
स्व॒स्त्या छ॒र्दिषा॒ शंत॑मेन॒ तया॑ दे॒वत॑याऽङ्गि  
र॒स्वद्ध्‍रुवा सी॑द । प्रोथ॒तश्‍वो॒न यव॑से अ॒-  
वि॒ष्यन्य॒दा म॒हः सं॒वर॑णा॒द्व्यस्थात् । आद॑-  
स्य॒ वातो॒ अनु॑ वाति शो॒चिरध॑ स्म ते॒ व्रज॑नं  
कृ॒ष्णम॑स्ति [ ३ ] ।।  
(प्र॒म्‍लोच॑न्ती च॒ यꣳ स्व॒स्त्याऽष्टाविꣳ॑शतिश्च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठकेः तृतीयोऽनुवाकः ।। ३ ।।  
(अथ चतुर्थकाण्डे चतुर्थप्रपाठके तृतीयोऽनुवाकः ) ।  
द्वितीयेऽनुवाके नाकसदाख्या इष्टका उक्ताः। अथ तृतीयो चोडाख्या इष्टका उच्यन्ते । कल्पः—“तासु पुरीषमध्यू (ध्यु) ह्यायं पुरो हरिकेश इति पञ्च चोडाअभ्युपद-धाति द्वेष्यं मनसा ध्यानन्पश्चात्प्राचीमुत्तमाम्” इति।  
तत्र प्रथमं मन्त्रमाह—  
अयं पुरो हरिकेश इति । अयमग्निः पुरः पूर्वस्यां दिशि हरिकेशो हिरण्यवर्णकेशसमाना ज्वाला यस्यासौ हरिकेशः सूर्यसमानरश्मिस्तस्य तादृशस्याग्नेः

[[2054]]

परिचारकौ द्वौ सेनानिग्रामण्यौ । एकः सेनां परराज्येषु नयत्यपरः स्वराज्ये ग्रामं नयति । तत्र रथगृत्स इति सेनान्यो नामधेयम् । गृत्सो गर्धनवान् । यस्य रथे महती तृष्णा सोऽयं रथगृत्सः । रथौजा इति ग्रामण्यो नामधेयम् । ओजो बलम् । यस्य रथारोहणे बलाधि-क्यं स रथौजाः । यथैतौ मुख्यौ परिचारकौ तथा द्व अप्सरसौ परिचारिके । तत्र पुञ्जि-कस्थलेत्येकस्या नामधेयं, कृतस्तले त्यपरस्या नामधेयम् । यातुधाना रक्षांसि चेत्यवान्त-रजातिभेदोऽवगन्तव्यः । हेतिप्रहेती अप्यायुधविशेषौ । तत्र यातुधानाः क्रूरास्तीक्ष्णहेति-स्वरूषाः । रक्षांस्यतिक्रूराणि अतितीक्ष्णप्रहेतिरूपाणि । यस्याग्रेरिदं सर्वं हे इष्टके तदग्नि-स्वरूपाऽसीत्यभिप्रायः । एवं सर्वत्र योज्यम् । अथ द्वितीयमन्त्रमाह—  
अयं दक्षिणेति । विश्वानि कर्माण्यग्निहोत्रादीनि यस्याग्नेः सोऽयं विश्वकर्मा-दक्षिणस्यां दिशि स्थितः । तस्य रथस्वनः सेनानी रथेचित्रो ग्रामणीः मेनकेति सहजन्येति चाप्सरसोर्नामधेयम् । दङ्क्ष्णवो दंशनशीला व्याघ्‍रादयो हेतिः । संग्रामे पुरुषसंबन्धी यो वघः स प्रहेतिः । अथ तृतीयमन्त्रमाह—  
अयं पश्‍चादिति । विश्वं व्यचति प्राप्नोतीति विश्वव्यचाः । सर्वमन्यत्पूर्वव-द्व्याख्येयम् । अथ चतुर्थमन्त्रमाह—  
अयमुत्तरादिति संयत्प्राप्तं वसु धनं यस्याग्नेः सोऽयं संयद्वसुः। सोऽग्निरुत्त-रादुत्तरस्यां दिशि वर्तते । शेषं पूर्वेवत् । अथ पञ्चममन्त्रमाह—  
अयमुत्तर्यर्वादिति । अर्वाग्वसुरधोमुखत्वेन वसुनो मेघाद्भूमौ पतनाद्वैद्युतो-ऽग्‍निस्तथोच्यते । स चोपर्यूर्ध्वायां दिशि प्रवर्तते । भयहेतुप्रकाशा विद्युत् । मारकोऽशनिरवस्फूर्जन् ।  
एतेषु पञ्चस्वपि मन्त्रेष्वनुषञ्जनीयं शेषमाह—  
तेभ्यो नमस्त इति । योऽयमग्‍निर्यौ च सेनानिग्रामण्यौ ये चाप्सरसौ यौ च हेतिप्रहेती तेभ्यः सर्वेभ्यो नमोऽस्तु । ते सर्वे नोऽस्मान्मृडयन्तु सुखयन्तु । यं वैरिणं ते वयं द्विष्मो यश्च वैरी नोऽस्मान्द्वेष्टि तं वैरिणं युष्माभिरनुगृहितोऽहं वो

[[2055]]

युष्माकं जम्भे विदारितास्ये दधामि स्थापयामि । एतैर्मन्त्रैः साध्यमुपधानं विधत्ते—  
“पञ्चचोडा उप दधात्यप्सरस एवैतमेता भूता अमुष्मिल्लोँक उप शेरेऽथो तनूपानीरेवैता यजमानस्य” [सं. का. ५ प्र. ३ अ. ७] इति।  
चूड संवरण इत्यास्माद्धातोरुत्पन्नश्चोडाशब्दः । नाकसदामुपरि च्छिद्रावर-णार्थत्वादेता इष्टकाश्चोडा इत्युच्यन्ते । पञ्‍चसंख्याकाश्चोडाः पञ्‍चचाडोस्तासामु पधाने सत्येता इष्टका अप्सरस एव भूताः स्वर्गे लोक एनं यजमानमुपशेरते । अपि च, एता अप्सरसो यजमानस्य तनूपानीरेव शरीरपालनपरा एव ।  
उपधानकाले ध्यानविशेषं विधत्ते—  
“यं द्विष्यात्तमुपदधद्ध्यायेदेताभ्य एवैनं देवताभ्य आ वृश्चाति ताजगार्ति मार्छति” (सं. का. ५ प्र. ३ अ. ७) इति।  
यजमानो यं पुरुषं द्विष्यात्तं द्वेष्यमध्वर्युरुपधानं कुर्वन्ध्यायेत् । तेन ध्याने-नैताभ्य एवाग्निसेनान्यादिभ्यो देवताभ्य एनं द्वेष्यमावृश्चति सर्वतो विच्छिन्नं करोति । ताजगार्तिमार्छति तदानीमेव मरणं प्राप्‍नोति ।  
नाकसदामुपरि पञ्‍चचोडोपधानं विधत्ते—  
“उत्तरा नाकसद्‍भ्य उप दधाति यथा जायामनीय गृहेषु निषादयति ता-दृगेव तत्” [सं. का. ५ प्र. ३ अ. ७] इति।  
गृहस्थानीया नाकसदो जायास्थानीयाः पञ्‍चचोडाः ।  
तत्रायं पश्चादिति तृतीयमन्त्रेणोपधेया येयमिष्टका तस्याश्चरमत्वं विधत्ते—  
“पश्चात्प्राचीमुत्तरामुप दधाति तस्मात्पश्चात्प्राची पत्न्यन्वास्ते” [सं. का. ५ प्र. ३ अ. ७] इति।  
यस्मात्पश्चिमायां दिशि प्राङ्‍मुखत्वेनापेधेया इ (मि) ष्टका (कां) चरमत्वे नोपधत्ते तस्मात्पश्चिमायां दिश्यवस्थाय प्राङ्‍मुखी पत्‍नी गार्हपत्यमुपविशति ।  
कल्पः—“आयोस्त्वा सदने सादयामीति स्वयमातृण्णामभिमृश्याश्वेनोपप्‍राप्य

[[2056]]

परमेष्ठी त्वा सादयतु दिवः पृष्ठ इत्यविदुषा ब्राह्मणेन सह मध्येऽग्नेरुषदधाति” इति। अभिमर्शनमन्त्रपाठस्तु—  
आयोस्त्वेति । एति निरन्तरं गच्छतीत्यायुरादित्यः । स च सर्वं जगदवति । तस्मादवत आयोश्छायायां सत्यां संतापपरिहारेण शौत्ये कृते सतीत्यर्थः । सदनेऽस्मि-न्स्थाने हे इष्टके त्वां सादयामि । समुद्राय समुद्रसद्रृशायाऽऽदित्याय नमोऽस्तु । समुद्रस्य चक्षसे प्रकाशकाय नमोऽस्तु । उपधानमन्त्रपाठस्तु—  
परमेष्ठी त्वेति । परम उत्कृष्टे सत्यलोके तिष्ठतीति परमेष्ठी ब्रह्मा । स त्वा दिवः पृष्ठे स्वर्गस्योपरि सादयतु । कीदुशीं त्वां, व्यचस्वतीमभिव्यक्तिमतीं, प्रथस्वतीं विस्तारवतीं, विभूमतीं विविधनूतनोत्पादनशक्तिमतीं, प्रभूमतीं प्रभूत्वश क्तिमतीं, परि-भूमतीं परसैन्यपराभवशक्तिमतीम् । दिवं यच्छ स्वर्गभोगं यजमाना धनितया नियतं कुरु। दिवं दृंह द्युलोके भोगं दृढी कुरु । दिवं मा हिंसीर्दिवंद्युलोकभोगं मा विनाशय । विश्वस्मै सर्वस्मै प्राणापानव्यानोदानाख्यवायुवृत्तिलाभाय, प्रतिष्ठायै स्वगृहे स्थितिला-भाय, चरित्राय शास्त्रीयाचरणाय, प्राणिनामेतस्य सर्वस्य सिद्ध्यर्थमयं सूर्यस्त्वामभितः षातु रक्षतु । केन रक्षणमिति तदुच्यते-मह्यास्वस्त्या महत्या योगक्षेमसंपत्त्या, शंतमेन च्छर्दिषाऽत्यन्तसुखकारिणा दीप्तिविशेषेण । तव स्वामिभूतया देवतयाऽनुगृहीता स्थिरा सती सीदेहोपविश । अङ्गिरस्वदङ्गिरसां चयनानुष्ठाने यथा त्वं ध्रुवा स्थिता तद्वत् । कल्पः— “प्रोथ दश्व इत्युत्तरेंऽसे विकर्णीम्” इति । पाठस्तु–  
प्रोथदश्वो नेति । अयमग्‍निरश्वो नाश्व इव प्रोथत्प्रोथति जाज्वल्यमानः शब्दं करोति । दृष्टान्तभूतोऽश्वः कथं शब्दं करोतीति तदुच्यते–यदा महो महतः संवरणादश्व-शालारूपात्संवृत्तस्थानाद्व्यस्थाद्विनिर्गच्छति तदानीमरण्ये यवसेऽवि ष्यन्घासार्थं गमिष्य-ञ्शब्दं करोति । आदतोऽनन्तरमस्य शब्दं कुर्वतोऽग्‍नेः शोचिरनु दीप्तिमनु वातो वाति वायुः प्रवर्तते । अग्‍निज्वालाशब्दसमूनन्तरमेव वायो रवश्यं प्रवृत्तेरयमग्‍निर्वायुसखा इति लोकेऽभिधीयते । अधशब्दो वर्गचतुर्थयुक्तोप्यानत्तर्यमेवाऽऽचष्टे । हेऽग्‍ने तव ज्वालाया वायुसंयोगानन्तरं व्रजनपरण्यगमन स्थानं कृष्णमस्ति दाहेन कृष्णवर्णमेवाव-भासते।

[[2057]]

आयोस्त्वेत्यादिमन्त्रसाध्यमुपधानं विधत्ते—  
“स्वयमातृण्णां च विकर्णीं चोत्तमे उप दधाति प्राणो वै स्वयमातृण्णाऽऽयुर्विकर्णी प्राणं चैवाऽऽयुश्च प्राणानामुत्तमौ धत्ते तस्मात्प्राणश्चाऽऽयुश्च प्राणाना मुत्तमौ” (सं. का. ५ प्र. ३ अ. ७) इति।  
स्वयमातृण्णा स्वतश्छिद्रेष्टका पूर्वमप्युक्ता । उत्तरेंऽसे संस्पृष्ठा सती वाम-भागे विभक्तः कर्ण इवावभासमानत्वादियमिष्टका विकर्णीत्युच्यते । या स्वयमातृण्णा या च विकर्णी ते उभे अत्युत्तमे उपदध्यात् । सर्वासामिष्टकानामवसाने तयोरुपधानमि-त्यर्थः । स्वयमातृण्णायाः प्राणरूपत्वाद्विकर्ण्याश्चाऽऽयुःस्वरूपत्वात्तयोरुत्तमत्वे सति चक्षुरादीनां प्राणानां मध्ये श्वासरूपमायुश्चोत्तमत्वेन धृतवान्भवति । तस्माल्लोकेऽपि श्वासायुषी सर्वेषां प्राणानामितरेषां मध्य उत्तमे । तयोः स्थितयोश्चक्षुरादीन्द्रियवैकल्यमपि सहन्ते ।  
अन्यासामिष्टकानामुपरि यथैते इष्टके उपहिते तथा तयोरुपर्यन्येष्टकोपधा-नमसक्तिं वारयितुं निषेधति—  
“नाम्यामुत्तरामिष्टकामुप दध्याद्यदन्यामुत्तरमिष्टकामुपदध्यात्पशूनां च यज-मानस्य च प्राणं चाऽऽपुश्चापि दध्याद्यदस्मान्नन्योत्तरेष्टकोपधेया” (सं. का. ५ प्र. ३ अ. ७) इति।  
एतयोरुपर्यन्येष्टकोपधाने श्वासायुषी छादिते भवतः । तस्मादन्यां नोपदध्यात् । प्रथमचितौ या स्वयमातृण्णा सा भूमित्वेन स्तुता, मध्यमचितावन्तरिक्ष त्वेन । इदानीं पञ्चमचितौ द्युलोकत्वेन स्तौति—  
“स्वयमातृण्णामुप दधात्यसौ वै स्वयमातृण्णाऽमूमवोप धत्ते” (सं. का. ५ प्र. ३ अ. ७) इति । उपधानात्प्रागश्वोपघ्‍रापणं विधत्ते—  
“अश्वमुप घ्रापधति प्राणमेवास्यां दधात्यथो प्राजापत्यो वा अश्वः प्रजा पतिनैवाग्निं चिनुते” [सं. का. ५ प्र. ३ अ. ७] इति।  
इष्टकाछिद्रं प्रशंसति—  
“स्वयमातृण्णा भवति प्राणानामुत्सृष्ट्या अथो सुवर्गस्य लोकस्यानुख्यात्यै” (सं. का. ५ प्र. ३ अ. ७) इति । विकर्णी प्रशंसति–

[[2058]]

“एषा वै देवानां विक्रान्तिर्यद्विकर्णी यद्विकर्णीमुपदधाति देवानामेव विका-न्तिमनु वि क्रमते” [सं. का. ५ प्र. ३ अ. ७] इति।  
विकर्ण्या एव पराक्रमरूपत्वात्तदुपधानेन यजमानोऽपि देववत्पराक्रमवान्भ-वति । उत्तरांसरूप देशं विधत्ते–  
“उत्तरत उप दधाति तस्मादुत्तरत उपचारोऽग्निः” (सं. का. ५ प्र. ३ अ. ७) इति।  
येषूपचारेषु देशविशेषो न विहितस्ते सर्वेऽपि वह्‍नेरुत्तरतः स्थित्वा कर्तव्याः । तद्यथा-ब्रह्मवरणान्वाधानजपादयः ।  
अथैतस्या उपधान आदस्य वातो अनु वाति शोचिरिति वायुवाचिशब्द-युक्तामृचं विनियुङ्‍क्ते—“वायुमती भवति समिद्ध्यै” (सं. का. ५ प्र. ३ अ. ७) इति ।  
सति हि वायावग्‍निः समिध्यते । अत्र विनियोगसंग्रहः—  
अयं पुरः पञ्चचोडास्तेभ्य इत्यनुषज्यते ।  
आ स्पृशेत्स्वयमातृण्णां षरमेष्ठीति सादयेत् ।।  
प्रोथद्विकर्णीमादध्यान्मन्त्रा अष्टाविहेरिताः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठके  
तृतीयोऽनुवाकः ।। ३।।  

### ०४ 
(अथ चतुर्थकाण्डे चतुर्थप्रपाठके चतुर्थोऽनुवाकः)।  
अ॒ग्निर्मू॒र्धा दिवः क॒कुत्पतिः॑ पृथि॒व्या  
अ॒यम् । अ॒पाꣳ रेता॑ꣳ सि जिन्वति । त्वाम॑-  
ग्ने॒ पुष्क॑रा॒दध्यथ॑र्वा॒ निर॑मन्थत । मू॒र्ध्‍नो वि-  
श्व॑स्य वा॒घतः॑ । अ॒यम॒ग्‍निः स॑ह॒स्रिणो॒ वा-  
ज॑स्य श॒तिन॒स्पतिः॑ । मू॒र्धा क॒वी र॑यी॒णाम् ।

[[2059]]

भुवो॑ य॒ज्ञस्य॒ रज॑सश्च ने॒ता यत्रा॑ नि॒युद्धिः॒  
सच॑से शि॒वाभिः॑ । दि॒वि मू॒र्धानं॑ दधिषे सु-  
व॒र्षां जि॒हवाम॑ग्‍ने चकृषे हव्य॒वाह॑म् । अ-  
बो॑ध्य॒ग्निः स॒मिधा॒ जनानाम् [ १ ] प्रति॑  
धे॒नुमि॑वाऽऽय॒तीमु॒षास॑म् । य॒ह्वा इ॑व॒ प्र व॒-  
यामु॒ज्जिहा॑नाः॒ प्र भा॒नवः॑ सिस्रते॒ नाक॒म-  
च्छ॑ । अवो॑चाम क॒वये॒ मेध्या॑य वचो॑ व॒  
न्दारु॑ वृष॒भाय॒ वृष्णे । गवि॑ष्ठिरो नम॑ता॒  
स्तोमम॒ग्नौ दि॒वीव॑ रु॒क्ममु॒र्व्यञ्च॑मश्रेत् ।  
जन॑स्य गो॒पा अ॑जनिष्ट॒ जागृ॑विर॒ग्निः सु॒दक्षः॑  
सुवि॒ताय॒ नव्य॑से । घृ॒तप्र॑तीको बृह॒ता दि॑बि-  
स्पृशा॑ द्यु॒मद्वि भा॑ति भर॒तेभ्यः॒ शुचिः॑ ।  
त्वाय॑ग्ने॒ अङ्गि॑रस ( २ ) गुहा॑ हि॒तमन्व॑-  
विन्दन्छिश्रिया॒णं वने॑वने । न जा॑यसे म॒थ्य-  
मानः॒ सहो॑ म॒हत्त्वामा॑हुः॒ सह॑सस्पु॒त्रम॑ङ्गिरः ।  
य॒ज्ञस्य॑ के॒तुं प्र॑थ॒मं पुरो॒हि॑तम॒ग्निं नर॑स्त्रिप-  
ध॒स्थे समिन्धते । इन्द्रे॑ण दे॒वैः स॒रथ॒ꣳ स  
ब॒र्हिषि॒ सीद॒न्नि होता॑ य॒जथाय सु॒क्रतुः॑ ।  
त्वां चि॑त्रश्रवस्तम॒ हव॑न्ते वि॒क्षु ज॒न्तवः॑ ।  
शो॒चिष्के॑शं पुरुप्रि॒याग्ने॑ ह॒व्याय॒ वोढ॑वे ।  
सखा॑यः॒ सं वः॑ स॒म्यञ्च॒मिष॑म् [ ३ ] स्तोमं॑  
चा॒ग्नये॑ । वर्षिष्ठाय क्षिती॒नामू॒र्जो नप्‍त्रे॒ स

[[2060]]

ह॑स्वते । स॒ꣳ समिद्यु॑वसे वृष॒न्नग्ने॒ विश्वा॑-  
न्य॒र्य आ । इ॒डस्प॒दे सभि॑ध्यसे॒ स नो॒ वसू-  
न्या मेर॑ । ए॒ना वो॑ अ॒ग्निं नम॑सो॒र्जो नपा॑  
त॒मा हु॑वे । प्रि॒यं चेतिष्ठमर॒तिꣳ स्व॑ध्व॒रं वि-  
श्व॑स्य दू॒तम॒मृत॑म् । सयो॑जते अरु॒षो वि॒-  
श्वमो॑जसा॒ स दु॑द्रव॒त्स्वा॑हुत । सु॒ब्रह्मा॑  
य॒ज्ञः सु॒शमी॑ [ ४ ] वसू॑नां दे॒वꣳ राधो॒ ज-  
ना॑नाम् । उद॑स्य शोचिर॑स्थादा॒जुह्‍‍वा॑न-  
मी॒डुषः॑ । उद्‍धू॒मासो॑ अरु॒षार्सो दिवि॒स्पृशः॒  
सम॒ग्निमि॑न्धते॒ नरः॑ । अग्ने॒ वाज॑स्य॒ गो-  
म॑त॒ ईशा॑नः सहसो यहो । अ॒स्मे धेहि  
जातवेदो॒ महि॒ श्रवः॑ । से इ॑धा॒नो वसु॑प्क-  
विर॒ग्निरी॒डेन्यो॑ गि॒रा । रे॒वद॒श्मभ्यं॑ पूर्वणीक  
दीदिहि । क्ष॒पो रा॑जन्‍नु॒त त्मनाऽग्ने॑व॒स्तो॑  
रु॒तोषसः॑ । स ति॑ग्मजम्भ ( ५ ) र॒क्षसो॑  
दह॒ प्रति॑ । आ ते॑ अग्‍न इधीमहि द्यु॒मन्तं॑  
देवा॒जर॑म् । यद्ध॒ स्या ते पनी॑यसी स॒मि-  
द्दी॒दय॑ति॒ द्यवीष॑ꣳ स्तो॒तृभ्य॒ आ म॑र । आ  
ते॑ अग्न ऋ॒चा हविः शु॒क्रस्य॑ ज्योतिषस्प॑  
ते । सुश्‍च॑न्द्र॒ दस्म॒ विश्व॑ते॒ हव्य॑वा॒ट्तुभ्य॑ꣳ  
हूयत॒ इषꣳ॑ स्तो॒तृभ्य॒ आ भ॑र । उभे॒ सु॑श्‍च-

[[2061]]

न्द्र स॒र्पिषो॒ दर्वी॑ श्रीणीष आ॒सनि॑ । उ॒तो  
न॒ उत्पु॑पूर्याः [ ६ ] उक्थे॒षु॑ शवसस्पत॒  
इषꣳ॑ स्तो॒तृभ्य॒ आ भ॑र । अग्ने॒ तम॒द्याश्वं॒  
न स्तोमः॒ क्रतुं॒ न भ॒द्रꣳ हृ॑दि॒ स्पृश॑म् । ऋ॒-  
ध्यामा॑ त॒ ओहैः॑ । अधा॒ ह्य॑ग्ने॒ क्रतो॑र्भ॒द्रस्य॒  
दक्ष॑स्य सा॒धोः । र॒थार्ऋ॒तस्य॑ बृह॒तो ब॒भूथ॑  
आ॒भि॑ष्टे॑ अ॒द्य गी॒र्भिर्गृ॒णन्तोऽग्ने॒ दाशे॑म।  
प्र ते॑ दि॒वो न स्त॑नयन्ति॒ शुष्माः॑। ए॒भिर्नो॑  
अ॒र्कैर्भवा॑ नो अ॒र्वाङ् [ ७ ] सुव॒र्न ज्यो-  
तिः॑ । अग्ने॒ विश्वे॑भिः सु॒मना॒ अनी॑कैः।  
अ॒ग्निꣳ होता॑रं मन्ये॒ दास्व॑न्त॒ वसोः॑ सु॒नुꣳ  
सह॑सो जा॒तवे॑दसम्। विप्रं॒ न जा॒तवे॑दसम्।  
य ऊ॒र्ध्वया॑ स्वध्व॒रो दे॒वो दे॒वाच्या॑ कृ॒षा  
घृ॒तस्य॒ बिभ्रा॑ष्टि॒मनु॑ शु॒क्रशो॑चिष आ॒जु-  
ह्वा॑नस्य स॒र्पि॑षः॑। अग्ने॒ त्वं नो॒ अन्त॑मः।  
उ॒त प्रा॒ता शि॒वो भ॑व वरू॒थ्यः॑। तं त्वा॑  
शोचिष्ठ दीदिवः। सु॒म्नाय॑ नू॒नमी॑महे॒ स-  
खि॑भ्यः। वसु॑र॒ग्निर्वसु॑श्रवाः। अच्छा॑ नक्षि  
द्यु॒मत्त॑मो र॒यिं दाः॑ ( ८ ) ॥  
( जाना॑ना॒मङ्गि॑रस॒ इष॑ꣳ सु॒शमी॑ तिग्मजम्भ पुरूर्या अ॒र्वाङ्‍वसुश्रवाः॒ पञ्च॑ च)  
इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठके चतुर्थोऽनुवाकः ॥४॥

[[2062]]

(अथ चतुर्थकाण्डे चतुर्थप्रपाठके चतुर्थोऽनुवाकः )।  
तुतीयेऽनुवाके पञ्चचोडादय इष्टका उक्ताः। अथ चतुर्थेऽनुवाके छन्दोभिधा इष्टका उच्यन्ते।  
कल्पः “ अग्निर्मूर्धेति तिस्रो गायत्रीः षुरस्तादुपदधात्यवेमुत्तराणि त्रीणि त्रीणि त्रिष्ठुभो दक्षिणतो जगतीः पश्वादनुष्टुभ उत्तरतो बृहतीरुष्णिहाः पङ्‍क्तीरक्षरपङ्‍क्तीरिति विषुरूपाणि छन्दाꣳसि यथावकाशमतिच्छन्दसं मध्ये द्विपदा अन्ततः ” इति। तत्र त्रिसृषु गाबत्रीषु पर्थमां गायत्रीमाह—  
अग्निर्मूर्धेति। अयमग्निरादित्यरूपेण दिवो द्युलोकस्य ककुदुच्छ्रितो मूधां शिरःस्थानीयः, पृथिव्याः पतिर्दाहपकादिकारित्वेन पालकोऽप्ययम्। किंच, अप रेतांस्युदककायांणिस्थात्वरजङ्गमशरीराणि जाठराग्निरूपेण जिन्वति प्रीणयति। अथ द्वितीयामाह –  
त्वमग्ने पुष्करादिति। हेऽग्नेऽथर्वाख्य ऋषिः पुष्करपर्णादधि पद्मपत्रस्योपरि त्वां निरमन्थत निःशेषेण मथितवान्। अत एव पञ्चमकाण्डे ब्राह्मणमाम्नातम् – “ पुष्करपर्णे ह्येनमुपश्रितमविन्दत् ” इति। कीदृशात्पुष्करपर्णात्, गूर्ध्न उत्तमाङ्गवत्प्रश-स्तात्। विश्वस्य वाघतः सर्वस्य जगतो वाहकातू। इदं हि पुष्करपर्णमग्निमन्थ-नयज्ञनिष्पादनादिद्वारा सर्वं जगन्निर्वहति। अथ तृतीयामाह—  
अयमग्निरिति। अयं समिध्यमानोऽग्निः सहस्रसंख्यावतः शतसंख्या-वतश्वान्नस्य पतिः। अत एव मूर्धा शिरोवदुत्तमः कविर्विद्वान्, तादृशो रयीणां धनानां दाता भवतु। अथ तिसृषु त्रिष्टुप्सु प्रथमां त्रिष्टुभगाह—  
भूमो यज्ञस्मेति। अयमग्निर्भूलोकस्य तत्रानुष्ठेयस्य यज्ञस्य तस्मिन्यज्ञे प्रमर्तकस्य रजसी गुणस्य च नेता निर्वाहकः। तादृश हेऽग्ने यत्र यस्यां दिवि सूर्यरूपो भूत्वा नियुद्भि रथे नितरां योज्यमानाभिः शिवाभिरुत्तमाभिरश्वजातीभिः सचसे सम-वैषि तस्यां दिवि मूर्धानं शिरोवदुन्नतस्थितिं दधिषे धारयसि। कीदृशं मूर्धानं, सुवर्षं सुवः सर्वर्गे स्यति सर्वदा तिष्ठतीति सुवर्षास्तम्। सोमपशब्दवर्त्पु-

[[2063]]

लिङ्गोऽयम्। हेऽग्ने त्वमस्मिन्यज्ञे हव्यवार्ह वहिष्प्रापिकां जिह्‍वां ज्वालां चकृषे करोषि। अथ द्वितीयां त्रिष्टुभमाह—  
अवोध्यग्निरिति। जनानामृत्विजां संबधिना (न्या) समिधाऽयगग्निर बोधि बोधितः प्रज्वालितोऽभूत्। तत्र दृष्टान्तः—आयतीमुषास प्रति धेनुमुषःकाले समागते सति दोहनार्थं शनाद्धेनुं यथोत्थापयति तद्वत्। बुध्यमानस्याग्नेर्बानवे रश्मयः प्रोज्जिहानाः प्रकर्षेणोद्गच्छन्तो नाकमच्छ स्वर्गमबिप्राप्तुं प्रसिस्रतेऽतिश येन प्रसरन्ति। तत्र दृष्टान्तः वयां यह्‍वा इव वयां वीनां पक्षिणां मध्ये यह्‍महान्तः पक्षिणो यथा प्रकर्षेणोत्षतन्ति तद्वत्। अथ् तृतीयां त्रिष्टुभमाह—  
अवोचमाम कवय इति। वयं कवये विदुषे वह्रये वचो वाक्यमवोचाम कीदृसाय कवये, मेध्याय यज्ञयोग्याय वृषभाय श्रेष्ठाय, वृष्णे कामानां वर्षयित्रे गंविष्टिरो गविष्ठिराय भूमौ स्थिरत्वेनावस्थिताय। कीदृशं वचः, अग्नौ नमस स्तोमग्निविषये नमस्कारेण युक्त स्तोत्ररूपमत एव वन्दारु वन्दनशीलम्। तत्र दृष्टान्तः यथा दिवि द्युलोके रुक्मं रोचमानमुर्व्यञ्चं विस्तीर्णगतिमादित्यं संध्यावन्दनादिषु ब्राह्मणैः प्रयुक्तं वाक्यमश्रेदाश्रयति तद्वदस्मद्वचोऽपि वह्‍‍‍निमाश्रयतु।  
अथ तिसृषु जगतीषु प्रथमां जगतीमाह—  
जनस्य सोपा इति। अयमग्निरजनिष्टोत्पन्नः। किमर्थम्, सुविताय नव्यसे सुष्टु दीप्ताय स्तुतियुक्ताय कर्मणे, एतत्कर्मसिद्ध्यर्थगित्यर्थः। कीदृशः जनस्य गोपाः प्राणिनो रक्षकः। सुदक्षोऽत्यन्तकुशलः। जागृविः कर्मणि सावधानः। घृतं प्रतीके मुके यस्यासौ घृतप्रतीकः। तादृशोऽयमग्निर्वृहता प्रौढेन दिविस्पृश द्युरोकस्पर्शिना ज्वालासमूहेन द्युमद्दीप्यमानः शुचिः शुद्धः सन्भरतेभ्यो भरणकुशरयजमानाद्यर्यं विभाति विशेषेण भासते। अथ द्वितीयां जगतीमाह—  
त्वामग्ने अङ्गिरस इति। हेऽग्ने त्वामङ्गिरसो महर्षयोऽन्वविन्दन्नन्दिव्य लब्धवन्तः। कीदृशं त्वां, गुहा हितमरणीप्रभृतिषु गाष्यस्थानेष्ववस्थितम्। वने वने शिश्नियाणं तस्मिस्तस्मिन्वने दावाग्निरूपेणाऽऽश्रितम्। स त्वं महत्सहः प्रौढं बलं विमथ्यमानो जायते। हेऽङ्गिरोऽङ्गसौष्ठवयुक्ताग्ने त्वां सहसस्पुत्र

[[2064]]

वलस्य पुत्रमाहुः। महता वलेन मन्थने सति जायमानत्वात्। अत तृतीयां जगतीमाह—  
यज्ञस्य केतुमिति। सह स्थितानि स्थानानि सधस्थानि त्रीणि सधस्थानि यस्मिन्देमयजने तत्त्रिषधस्थं, तस्मिन्नर ऋत्विजोऽग्नि समिन्धते दीषयन्ति। कीइशं, यज्ञस्य केतुं ज्ञातारं, प्रथमं यागोपक्रम एव संपन्नं पुरोहितं पुरोदेशवर्तिनम्। सुक्रतुः शोभनक्रतुनिष्पादकः सोऽग्निर्यजथाय यागसिद्ध्यर्थं होता देवानामाह्‍वाता सन्निन्द्वेण देवेश्व सहोसरथं रथसहितो यथा भवति तथा बर्हिष्यस्मिन्यज्ञे निषीददुपविष्टवान्। अथ त्रिष्वनुष्युप्सु प्रथमामाह—  
त्वां चित्रश्रवेति। चित्रं श्रवो विचित्रा क्रीर्तिर्यस्यासा चित्रश्रवा अति शयेन चित्रश्रयाश्विवश्रवस्तमः। पुरूणां यजमानानां प्रिय, तथाविध हेऽग्ने विक्षुप्रजासु मध्ये जन्तवो जन्तव इव जनास्त्वां हवन्त आह्‍वयन्ति। किमर्थम् हव्याय वोढवे हविर्वोढुम्। कीदृशं त्वां शोचिष्केशं शोचीषि ज्वाला एव केशस्थानीवा यस्यासौ शोचिष्केशस्तम्। अथ द्वितीयामनुष्टुभमाह—  
सखायः सभिति। हे सखायः परस्परसख्यायुक्ता ऋत्विग्यजमाना व युष्माकं सम्यञ्चमिषं सनीचीनमबीष्टान्नं सपादयतु। समित्यस्योपसर्गेस्यापेक्षित शेषोऽध्याहृतः। यूयं चाग्नये स्तोमं स्तोत्रं संपादयत। कीदृशायाग्नप्रे, क्षितीन मध्ये रक्षकाणां मध्ये वर्षिष्ठाय वृद्धतमाय, ऊर्जो नप्त्रे वलस्य न पातयित्रे विनाशमकुर्वते, (सहस्वते) स्वयमीतशयेन बलवते। अथ तृतीयमनुष्टुभमाह—  
सꣳसभिद्युवस इति। हे वृषन्कामानां वर्षकाग्ने विश्वानि सर्वाणि फलानि संसमित्संपाद्य संपाद्येवं युवसे यजमाने संमिश्रयसि। अर्य आ ईश्वरस्त्वमागत्येदृस्पदे पृथिवीरुपाया वेद्याः स्थाने समिध्यसे सभ्यग्ज्वाल्यसे। स तादृशो महावभावस्त्वं नोऽस्मभ्यं वसूनि समाभर सम्यगाहृत्य प्रयच्छ। अथ तितृषुबृहतीषु प्रथमामाह—  
एना वो अग्निमिति। हे ऋत्विग्यजमाना वो युष्माकं संवन्धिनमग्निमन्ना गयसैतेन नमस्कारेण युक्तोऽहमाहुव आह्‍वयामि। कीदृशमग्निम। ऊर्जोऽन्नस्य

[[2065]]

नपातमविनाशयितारं प्रियं यजमानानां प्रीतिहेतुं, चेतिष्ठमदिशयेन चेतयितारं ज्ञातारमरतिं रती रुक्तद्रीहतं सर्वदोद्युक्तमित्यर्थः। स्वध्वरं शोभनस्य क्रतोर्निष्पादकम्। विश्वस्य दूतंसर्वेस्व जगतो दूतवत्कार्यकारिणं, सर्वस्य हि गृहे दाहपाकादिकार्यं करोति। अमृतं मरणरहितं, नहि मुष्यवद्देवानां सहसा मरणमस्ति। अथ द्वितीयां बृहतीमाह –  
स योजत इति। सोऽग्निर्योजते प्रस्तुतं कर्म योजयतीत्यर्थः। अरुषो रोषरहितो यजमाने स्निग्ध इत्यर्थः। विस्वभोजसा विश्वं जगद्भोजनीयं द्राह्यत्वेन यस्यासौ विश्वभोजसा । सोऽग्नी राधोऽन्नं दुद्रवत्संपादयत्वित्यर्थः। कीदृशः राधः, वसूनां जनानां निवासार्थिनां प्राणिनां (देवं) व्यवहारकारणम्। कीदृशः सोऽग्निः, स्वाहुत ऋत्विग्भिः सुष्रु क्रमण्याहूतः । सुब्रह्मा शोभन ऋत्विग्रूपो ब्रह्मा यस्यासौ सुब्रह्या शोभनमन्त्रो वा। यज्ञो यजनीयः। सुशमी पापं सुष्ठु शमयतीति सुशमी। अथ तृतीयां बृहतीमाह—  
उदस्य शोचिरिति। अस्याग्नेः शोजिर्दीप्तिरुदस्थादुत्थितम्। कीदृशस्याग्नेः आजुह्‍वानस्य सर्वतो होमनिष्पादकस्य, मीढुष आहुतिद्वारा वृष्टिसेचनसमर्थस्य। उद्‍धूमासो धूमाश्वोत्थिता अरुषासो रोषरहितास्वक्षुराद्युपद्रवमकुर्वन्त इत्यर्थः। दिविस्पृश आकाशस्पर्शिनोऽत्युन्नता इत्यर्थः। यथेतत्सर्वं भवति तथा नर ऋत्विग्यजमाना अग्निमिन्धते दीपयन्ति। अत तिसृषूष्णिक्षु प्रथमामुष्णिहमाह—  
अग्ने वाचस्येति। सहसो वलस्य यहा सूनो जातवेद उत्मन्नजगदभिज्ञाग्ने गोमतो गोभिर्युक्तस्य वाजस्यान्नस्येसानस्त्वमस्मे अस्मासु महि श्रवो महतीं कीर्तिं धेहि संपादयं। अथ द्वितीयामुष्णिहमाह—  
स इदान इति। पुरु बहु अनीकं सैन्यं यस्यासौ पूर्वणीकः। तादृश हेऽग्ने स त्वमस्मभ्यं रेबन्धनयुक्तं गृहक्षेत्रादिकं दीदिहि प्रयच्छ। कीडशस्त्वम्, इधानो दीप्यमानो वसुर्निवासहेतुः, कविर्विद्वानग्निरग्रणीः। प्रथमं यज्ञप्रवर्तक इत्यर्थः। गिरा मन्त्ररूपया वाचेडेन्यः स्तुत्यः। अथ तृतीयामुष्णिहमाह—

[[2066]]

क्षपो रान्नन्निति । हेऽग्ने वस्तोरहानि क्षपः क्षपय । उतापि चोषस उषः-कालानपि क्षपय द्वितीयाया अत्यन्तसंयोगवाचित्वात्सर्वेष्वप्युषःकालेषु राक्षसान्वि-नाशयेत्यर्थः । हे राजन्दीप्यमानाग्‍ने न केवलं स्वकीयसेनामुखेन रक्षसां क्षषणं त्मनाऽपि स्वबमपि क्षपयेति । मुखविदारणवाचिना जम्भशब्देन ज्वाला उपलक्ष्यन्ते । तिग्मार-तीक्ष्णा जम्भा यस्यासौ तिग्मजम्भः । हे तिग्मजम्भ स त्वं रक्षसो राक्षसान् ( प्रति ) दह भस्मी कुरु । अथ तिसृषु पङ्‍‍क्तिषु प्रथमामाह—  
आ ते अग्न इति । हेऽग्‍ने देवाजरं जरारहितं ते त्वां द्युमन्तं दीप्तिमन्तमि-धीमाहि सर्वतः प्रज्वालयामः । यद्यास्मात्कारणात्पनीयस्यतिशयेन स्तुतियुक्ता सा [स्या] हृ समिदचेतनरूपा सा समिदपि द्यवि प्रतिदिनं दीदयति त्वां प्रक्राशयति, तस्माच्‍चेतना वयं दीपयाम इति किमु वक्तव्यम् । त्वं चेषमन्नं स्तोतृभ्य ऋत्विग्भ्य आभर संपादय । अथ द्वितीयां पङ्‍क्तिमाह–  
आ ते अग्न ऋचेति । शुक्रस्य शुद्धस्य ज्योतिषः पते पालक, सुष्ठ्वाह्‍‍ला-दकारिन्सुश्चन्द्र, पापस्योपक्षपयितर्दस्म, प्रजानां पालक विश्पते, हविषो वोढा हव्यवाट्, तथाविध हेऽग्‍ने त ऋचा त्वत्संबन्धिना मन्त्रेण तुभ्यं हविरा समन्ताद्धूयते । इषमित्यादि गतम् । अत् तृतीयां पङ्‍‍‍क्तिमाह—  
उभं सश्‍चन्द्रेति । हे सुश्चन्द सुष्ठवाह्‍लादकराऽऽसनि त्वदीय आस्ये सर्पिषः संबन्धिन्या उभे दर्वी दर्विसदृशे हनू श्रीणीषे, हनुपूरणपर्यन्तं सर्पिस्त्वयां प्रीतमित्यर्थः । उतो अपि च हे सवत्तस्पते बलस्याधिपत उक्थेषु शस्त्रवत्सु यज्ञेषु नोऽस्यान्पु ( नुत्पु ) पूर्या उत्कर्षेण पूरय प्रापयेत्यर्थः । स्तोतृभ्यो यजमानेभ्य इषमन्नमाभर संपादय । अथा-क्षरपङ्‍‍क्तिषु चतसृषु प्रथमामाह—  
अग्‍ने तमद्याश्वमिति । हेऽग्‍ने हृदिस्पृशं हृद्यमन्तःप्रियं तं त्वामध्यास्मिन्क-र्मणि ओहैः समूहरूपैः स्तोमैस्त्वदीयैः स्तोत्रैर्ऋध्याम समृद्धं करवाम । तत्रैको दृष्टान्तः अश्वं न यथाऽर्श्व घासादिप्रदानेन समर्थ [ र्ध ] यन्ति तद्वत् । अथापरो दऽष्टान्त– क्रतुं न भद्रं यथा समीचीनं ज्यातिष्टोमादिक्रतुं सर्वयागानुष्ठानेन समंर्ध

[[2067]]

यन्ति तद्वत् । भद्रं कल्याणमित्यग्‍निविशेषणं वा । अथ द्वितीयामक्षरपङ्‍‍क्तिमाह—  
अधा ह्यग्‍न इति । हेऽग्नेऽधाऽस्मदीयस्तोत्रानन्तरं क्रतोरनुष्टीयमानस्य कर्मणो रथीर्बभूथ हि, रथोऽस्यास्तीति रथीः सारथिः । यथा सारथिर्निर्वाहकस्तथा त्वं निर्वाहको बभूथ खलु । कीदृशस्य क्रतोः भद्रस्य कल्याणरूपस्य, दक्षस्य स्वफ लप्रदा-नसमर्थस्य, साधो * रश्मिभिः साध्यस्य, ऋतस्य सत्यस्यामोघबलस्य, वृहतः प्रौढस्य, अथ तृतीयामक्षरपङ्‍‍क्तिमाह—  
आभिष्टे अद्येति । हेऽग्नेऽद्यास्मिन्क्रर्मण्याभिर्गीर्मन्त्ररूपाभिगृर्णन्तः स्तुवन्तो वयं दाशेम हविर्दध्मः [द्मः] । ते त्वदीयाः शुष्माः प्रबला ज्वालास्त्वां प्रकर्षेण स्तनयन्ति शब्दयन्ति । तत्र दृष्टान्तः- दिवो न द्युस्था मेघा इव । अथ चतुर्थी मक्षरपङ्‍‍क्तिमाह–  
एभिर्नो अर्केरिति । हेऽग्ने विश्वेभिरनीकैः सर्वसैन्यैः सहितः सुमनाः सौ मनस्यं प्राप्त एभिरिदानीं क्रियमाणैर्नोऽस्मत्संवन्धिभिरर्कैरर्चनीयैर्नोऽस्मान्प्रत्यर्वाङ्‍भव समीपस्थो भव । समीपदेशमभिगच्छतीत्यर्वाङ्‍भव । तत्र दृष्टान्तः – सुवर्न स्वर्गलोकं प्रकाशरूप आदित्यो यथा समीपवर्ती भवति तद्वत् । अथातिच्छन्द समाह—  
अग्निꣳ होतारमिति । इममग्निं होतारं देवानामाह्‍वातारमहं मन्ये । की-दृशमग्निं, वसोर्दास्वन्तं धनस्य दातारं, सहसः सूनुं बलस्य पुत्रं, जातवेदसमुत्पन्नजगद-भिज्ञम् । तत्र दृष्टान्तः-विप्रं न जातवेदसम् । यथा ब्राह्मणकुलीनमुत्पन्न पुत्राद्यभिज्ञं मन्यन्ते तद्वत् । योऽग्निर्देव ऊर्ध्वयाऽत्युन्नतया देवाच्या देवान्प्रति गच्छन्त्या कृपया ज्वालया स्वध्वरः सुष्ठु यागनिष्पादको भवति, सोऽग्‍निधृतस्य विभ्राष्टिं विशेषेण दीप्तिम-नुहाय दीप्यत इति शेषः । कीदृशस्य घृतस्य, शुक्र शोचिषः शुद्धेदीप्तियुक्तस्याऽऽजुह्‍वा-नस्य सर्वतो हूयमानस्य सर्पिषः सर्पणशीलस्य ।  
अथ तिसृषु द्विपदासु प्रथमामाह—  
* ख पुस्तके ‘रद्विभिः’ इति पाठान्तरम्।

[[2068]]

अग्ने त्वमिति । हेऽग्ने त्वं नोऽस्माकमन्तमोऽन्तिकतमो भव । वरूथ्य-वरूथे गृहे नित्यं संनिहितो भव । अथ द्वितीयां द्विपदामाह—  
तं त्वा शोचिष्ठेति । हे शोचिष्ठ दीदिवः शुद्धतम दीप्यमान सखिभ्यः सखीनामस्माकं सुम्‍नाय सुखाय न्नं पूर्वोक्तगुणयुक्तं त्वामीमहे प्राप्‍नुमः । अथ तृतीयां द्विपदामाह–  
वसुरग्निरिति । वसुर्वसुमानयमग्निर्वसुरुद्रादिदेवैरादरेण श्रूयत इति वसु-श्रवाः । हे तादृशाग्‍नेऽच्छ स्वाभिमुखो गक्षि प्राप्‍नुहि । एतैरग्निर्मूर्धेत्यादिभिः साघ्यमु-पधानं विधत्ते—  
“छन्दाꣳस्युप दधाति पशवो वै छन्दाꣳसि पशूनेवाव रुन्धे छन्दाꣳसि वै देवानां वामं पशवो वाममेव पशूनव रुन्ध एताꣳह वै यज्ञसेनश्चैत्रियायाणश्चितिं विदां चकार तया वै स पशूनवारुन्ध यतेप्तामुपदधाति पशूनेवाव रुन्धे” (सं. का. ५ प्र. ३ अ. ८) इति।  
गायत्र्यादिच्छन्दोयुक्तेर्मन्त्रैरुपधेया इष्टका अपि च्छन्दांसीत्युच्यन्ते । तदुपधाने सति च्छन्दसां पशुहेतुत्वाद्यजमानः पशून्प्राप्‍नोति । किंच च्कृन्दांस्येव देवांनां वननीय-धनरूपाण्यतस्तादृशान्पशूनयं प्राप्‍नोति । किंच चित्रनामकस्य कस्यचित्पुरुषस्य वंशे समुत्पन्नो यज्ञसेननामकः कश्चित्पुरुष एताभिच्छन्दोभिधाभिरिष्टकाभिः संपादितां चितिं विदित्वा स्थितवान् । ततस्तयैव चित्यापशून्प्राप्‍नोत् । एवमन्योऽपि प्राप्‍नोति ।  
सामान्येन विहितं पुनर्विशेषाकारेण विधत्ते—  
“गायत्रीः पुरस्तादुप दधाति तेजो वै गायत्री तेज एव मुखतो धत्ते” (सं. का. ५ प्र. ३ अ. ८) इति।  
अग्निर्मूर्धेत्यादिभिगायत्रीछन्दोभिर्युस्त्रैर्मन्त्रैरुपधेया इष्टका अपि गायत्र्यः । मन्त्रेषु मूर्धशब्दस्य तात्पर्यमाह—  
“मूर्धन्वतीर्भवन्ति मूर्धानमेवैनꣳ समानानां करोति” [सं. का. ५ प्र. ३ अ. ८] इति।

[[2069]]

मूर्धशब्दयुक्तैर्मन्त्रैरुपधेया इष्टका मूर्धन्वत्यः । समानानां मध्ये यजमानस्य मूर्धत्वं शिरोवदुत्कृष्टत्वम् ।  
भुवो यज्ञस्येत्यादिभिस्रिष्टुप्छन्दोयुक्तैर्मन्त्रैरुपधेया इष्टका विधत्ते—  
“त्रिष्टुभ उप दधातीन्द्रियं वै त्रिष्टुगिन्द्रियमेव मध्यतो धत्तेः” (सं. का. ५ प्र. ३ अ. ८) इति।  
जनस्व गोपा इत्यादिभिर्जगतीछन्दोभिर्मन्त्रैरुपधेया इष्टका विधत्ते–  
“जगतीरुप दधाति जागता वै पशवः पशूनेवाव रुन्धे” (सं. का. ५ प्र. ३ अ. ८) इति ।  
त्वां चित्रश्रवस्तम हवन्त इत्यादिभिरनुष्टुप्छन्दोयुक्तैर्मन्त्रैरुपधेया इष्टका विधत्ते—  
“अनुष्टुभ उप दधाति प्राणा वा अनुष्टुप्प्राणानामुत्सृष्ट्यै” (सं. का. ५ प्र. ३ अ. ८) इति।  
एना वो अग्निमित्यादिभिरग्ने याजस्येत्यादिभिरा ते अग्‍न इधीमहीत्यादिभिरग्ने तमद्येत्यादिभिश्चोपधेया विधत्ते—  
“बृहतीरुष्णिहाः पङ्‍‍क्तीरक्षरपङ्‍‍क्तीरिति विषुरूपाणि छन्दाꣳस्युप दधाति विषुरूपा वै पशवः पशवश्छन्दाꣳसि विषुरूपानेव पशूनव रुन्घे” [सं. का. ५ प्र. ३ अ. ८] इति।  
पूर्वोक्तेषु च्छन्दःसु समानाक्षराः सर्वे पादाः । बृहत्यादिषु विषमाक्षराः । अतो विषुरूपत्वम् । पशवोऽपि गोमहिषादयः परस्परविलक्षणत्वाद्विषुरूपाः छन्दसां च पशुहेतुत्वात्पशुत्वम् । तथा सत्येतदुपधानेन बहुविधान्पशूनाप्‍नोति ।  
अथोपधानं वेदनं च प्रशंसति ।  
“विषुरूपमस्य गृहे दृश्यते यस्यैता उपधीयन्ते य उ चैना एवं वेद” [सं. का. ५ प्र. ३ अ. ८] इति।  
विषुरूपं बहुविधं धनम् ।  
अग्निꣳ होतारमिति मन्त्रेणोपधेबां विधत्ते–  
“अतिच्छन्दसमुप दधात्यतिच्छन्दा वै सर्वाणि छन्दाꣳसि सर्वेभिरेवनै

[[2070]]

छन्दोभिश्चिनुते वर्ष्म वा एषा छन्दसां यदतिच्छन्दा यदतिच्छन्दसमुपदधाति व ष्गवनैꣳ समानानां करोति” (सं. का. ५ प्र. ३ अ. ८) इति।  
गायत्र्यदीनां सर्वच्छन्दसां येयमक्षरसंख्या तस्या अतिच्छन्दस्त्वाभा (स्य-न्तर्भा) वात्सर्वच्छन्दोरूपत्वम् । किंच सर्वेषामन्तर्भावादेवैतदीयेष्टकाऽतिच्छन्दोभिघा-नादन्यासां छन्दोभिधानानामिष्टकानां शरीरम् । अत एतदुपधानेन यजमान समानानां पुरुषाणां शरीरस्थानं करोति, सर्वेऽप्येनमनु जीवन्तीत्यर्थः । अग्ने त्वं न इत्यादिभिरुप-धेया इष्टका विधत्ते—  
“द्विपदा उपदधाति द्विपद्याजमानः प्रतिष्ठित्यै” (सं. का. ५ प्र. ३ अ. ८) इति । अत्र विनियोमसंग्रहः—  
अग्निस्तिस्रस्तु गायत्र्यो भुवस्तु त्रिष्टुभां त्रयम् ।  
जनतिस्रो जगत्यः स्युस्त्वां चित्रानुष्टुभां त्रयम् ।।  
एनातिस्रो बृहत्यः स्युरग्न इत्युष्णिहां त्रयम् ।  
आ ते पङ्क्तित्रयं ह्यग्नेऽक्षरङ्‍‍क्तिचतुष्टयम् ।।  
अग्निमेका ह्यतिच्छन्दा अग्ने त्वं द्विप्रदात्रयम् ।  
एकोनत्रिंशदेतानि च्छन्दांस्युपदधाति हि ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे चतुर्थप्रपाठके  
चतुर्थोऽनुवाकः ।। ४ ।।  

### ०५ 
(अथ चतुर्थकाण्डे चतुर्थप्रपाठके पञ्चमोऽनुवाकः)।  
इ॒न्द्रा॒ग्निभ्या॑ त्वा स॒युजा॑ यु॒जा यु॑नज्म्या-  
घा॒रभ्यां॒ तेज॑सा॒ वर्च॑सो॒क्थेभिः॒ स्तोमे॑भि॒-  
श्छन्दो॑भी रय्यै षोषाय सजा॒तानां॑ मध्यम॒-  
स्थेया॑य॒ मया॑ त्वा स॒युजा॑ य॒जा युन॑ज्म्य॒म्बा  
दु॒ला नि॑तत्‍निर॒भ्‍रय॑न्ती मे॒घयन्ती व॒र्षय॑न्ती

[[2071]]

चुपु॒णीका॒ नामा॑स प्र॒जाप॑तिना त्वा॒ वि  
श्वा॑भिर्धी॒भिरुप॑ दधामि पृथि॒व्यु॑दपु॒रमन्ने॑न  
वि॒ष्टा म॑नुष्या॑स्ते गो॒प्तारो॒ऽग्निर्विय॑त्तोऽस्यां॒  
ताम॒हं प्र प्र॑द्ये॒ सा [ १ ] मे॒ शर्म॑ च॒ वर्म॑  
चा॒स्त्वधि॑द्यौर॒न्तरि॑क्षं॒ ब्रह्म॑णा वि॒ष्टा म॒रुत॑  
स्ते गो॒प्तारो॑ वा॒युर्विय॒त्तोऽस्यां॒ ताम॒हं प्र  
प॑द्ये॒ सा मे॒ शर्म॑ च॒ वर्म॑ चास्तु द्यौरप॑रा  
जिता॒ऽमृते॑न विष्टाऽऽदित्यास्ते॑ गो॒प्तारः  
सूर्यो॒ विय॑त्तोऽस्यां॒ ताम॒हं प्र प॑द्ये॒ सा मे॒  
शर्म॑ च॒ वर्म॑ चास्तु [ २ ] ।।  
[साष्टाच॑त्वारिꣳशञ्च] ।  
इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठके पञ्चमोऽनुवाकः ।। ५ ।।  
(अथ चतुर्थकाण्डे चतुर्थप्रपाठके पञ्चमोऽनुवाकः)।  
चतुर्थेऽनुवाके छन्दोभिधा इष्टका उक्ताः । अथ पञ्चमे सयुजादय इष्टका उच्यन्ते । कल्पः—“इन्द्राग्निभ्यां त्वा सयुजा युजा युनज्गीत्यग्नौ सयुजः” इति।  
पाठस्तु—  
इन्द्राग्निभ्यामिति । सह योजयतीति सयुक् । उत्तरेण युक्शब्देन संबन्धोऽ-मिधीयते । हे इष्टक इन्द्राग्निभ्यां सह तव योजयिता यः संबन्धस्तेन संबन्धेनाहं त्वां युन-ज्मीह क्षेत्रे युक्तां करोमि । आधाराभ्यामित्यादिभिः सप्तभि

[[2072]]

( षड्‍‍भि ) स्तृतीयान्तैः सह प्रत्येकं त्वा सयुजेत्यादिशेषस्थानुषङ्गे सति षण्म न्त्राः संपद्यन्ते । आधाराबाहुती । तेजः कान्तिः । वर्चो धनम् । उक्थानि शस्राणि । स्तोमानि स्तोत्राणि । छन्दांसि गायात्रादीनि । रय्या इत्यादिरष्टमो मन्त्रः । रय्ये धनार्थं पोषाय पुष्ट्यर्थं सजातानां मध्यमस्थेयाय ज्ञातीनां मध्ये मुख्यत्वेनावस्थानार्थं हे इष्टके मया सह तव योजयिता यः संबन्धस्तेन संवन्धेन त्वामिह क्षेत्रे युक्तां करोमि । एतैर्मन्त्रैः सा-ध्यमुपघानं विधत्ते—  
“सर्वाभ्यो वै देवताभ्योऽग्निश्चीयते यत्सयुजो नोपदध्याद्देवता अस्याग्नीं युञ्जीरन्यत्सयुज उपदधात्यात्मनैवैनꣳ सयुजं चिनुते नाग्निना व्यृध्यतेऽथो यथा पुरुषः स्रावभिः संतत एवमेवैताभिरग्निः संततः” [सं. का. ५ प्र. ३ अ. ९] इति।  
योऽयं चीयमानोऽग्निः स सर्वदेवतार्थः । तथा सति सयुजाख्यानामिष्टका-नामनुपधाने सत्यस्यान्निमिन्द्राग्न्याघारादिदेवताः परित्यजेयुः । देवताभिः सहाग्निं योजय-न्तीति सयुजो मन्त्राः । तैर्मन्त्रैरुपधेया इष्टका अपि सयुजः । तासामुपधानेसति यज-मानः स्वेन सह योजयित्वाऽग्निं चितवान्भवति । ततो नाग्‍निना वियुक्तो भवति । अपि च यथा लोके पुरुषः स्रावभिः शरीरे सर्वतो व्याप्तस्तद्वदेता भिरिष्टकाभिरग्‍निः सर्वतो व्याप्‍तो भवति । तस्मादेता उपद्ध्यात् ।  
कल्पः—“अम्बा नामासीति सप्त कृत्तिकाः” इति । पाठस्तु—  
अम्बा दुलेति । अम्वातिचुपुणीकान्तानि सप्त षदानि सप्तानां कृत्तिका-देवीनां नामानि । नामासीत्यादिशेषः सर्वेष्वपि पदेष्वनुपज्यते । ततः सप्तैते मन्त्राः । हे इष्टके या कृत्तिकाऽम्बानामा तद्र्पा त्वमसि । तादृशी त्वं [ शींत्वां ] प्रजापतिना देवेन प्रेरिता या अस्मद्‍बुद्ध्यस्ताभिः सर्वाभिरुपदधामि, सावधानोऽहं बुद्धिवैचित्र्येण सम्यगु-पदधामीत्यर्थः । एवं दुला नामासीत्यादिकं योजनियम् ।  
एतैर्मन्त्रः साध्यमुपधानं विधत्ते—  
अग्निना वै देवाः सुवर्गं लोकमायन्ता अमूः कृत्तिका अभवन्यस्थैतां

[[2073]]

उपधीयन्ते सुवर्गमेम लोकमेति गच्छति प्रकाशं चित्रमेव भवति” (सं. का. ५ प्र. ३ अ. ९) इति।  
पूर्वमेताभिरिष्टकाभिश्चितेनाग्निना देवाः स्वर्गं प्राप्ताः । ताश्चेष्टकास्तैः सह-गत्वा तत्रामूर्दृश्ममानाः कृत्तिका अभवन् । अतस्तदुपधानेन स्वर्गप्राप्तिर्भवति । किंच, अनेन स्वर्गे प्रकाशं प्राप्‍नेति । विचित्रमाभरणादिकं चास्य भवति ।  
कल्पः—“पृथिव्युदपुरमन्नेनेति मण्डलेष्टकाम्” इति। पाठस्तु—  
पृथिव्युदपुरमिति । अन्नेन विष्टा न्नेन संपूर्णा या पृथिवी हे इष्टके सा पृथिव्युदपुरमुदकसंपूर्णं [ पुरम् ] । मनुष्यास्ते तव गोप्तारो रक्षितारः । अस्यां पृथिव्या-मग्निर्वियत्तो रक्षणाय विशेषेण प्रयत्‍नवान्। [ तां ] तादृशीं पृथिवीरूपां त्वामिष्टकामहं प्रपद्ये प्राप्नोमि । सा तथाविधेष्टका मे मम यजमानस्य शर्म शरणं गृहस्थानमस्तु । वर्म च रक्षणार्थं कवचस्थानीयमप्यस्तु ।  
कल्पः—“अधिद्यौरिति मण्डलेष्टकाम” इति। पाठस्तु—अधिद्यौरन्तरिक्षमिति । ब्रह्मणा विष्टा प्रोढेन जनेन विष्टा युक्ताऽधिद्यौर्दिवोऽप्यधिका या पूः साऽन्तरिक्षमन्तरिक्षनामकं हे इष्टके तव पुरम् । मरुतो वायवस्तेष्वेको मुख्यो वायुः। शेषं पूर्ववत् । कल्पः—“द्यौरपुराजितेति मण्डलेष्टकाम्” इति। पाठस्तु—  
द्यौरपराजितेति । अमृतेन विष्टा पीयूषेण पूर्णा द्यौर्द्युलोकाख्या हे इष्टके तव पूः केनाप्यपराजिता । आदित्या द्वादशसंख्याकास्तेष्वेको मुख्यः सूर्यः । शेषं पूर्व-वत् । एतैर्मन्त्रैः साध्यमुमधानं विधत्ते—  
“मण्डलेष्टका उप दधातीमे वै लोका मण्डलेष्टका इमे स्त्रलु वै लोका देव-पुरा देवपुरा एव प्र विशति नाऽऽर्तिमार्छत्याग्निं चिक्यानः” [सं. का. ५ प्र. ३ अ. ९] इति।  
मण्डलाख्या इष्टकास्तिस्रः प्रथममध्यमोत्तमचितिषूपदध्यात् । तासां चेष्ट-

[[2074]]

कानां लोकत्रयरूपत्वाल्लोकत्रयस्य देवपुरत्वाद्दवेपुरा एवाग्निचित्प्रविशति । अग्निं चिन्वानो न नाशं प्राप्नोति । अत्र विनियोगसंग्रहः–  
इन्द्रेति सयुजस्त्वष्टा आदारादिपदेष्वपि ।  
अनुषङ्गस्त्वेति तथा रय्या इत्यष्टमो मतः ।।  
अभ्बेति कृत्तिकाः सप्त नामासीत्यनुषज्यते ।  
पृथिविभिर्मण्डलाख्या मन्त्रा अष्टादशेरिताः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-र्वेदीयतैत्तिरीयसंहिताभाष्ये चतुर्थकाण्डे चतुर्थप्रपाठकेऽ  
पञ्चमोऽनुवाकः ।। ५ ।।  

### ०६ 
(अथ चतुर्थकाण्डे चतुर्थप्रपाठके षष्ठोऽनुवाकः) ।  
बृह॒स्पति॑स्त्वा सादयतु पृथि॒व्याः पृ॒ष्ठे  
ज्योति॑ष्मतीं॒ विश्व॑स्मै प्रा॒णायापा॒नाय॒ विश्वं॒  
ज्योति॑र्यच्छा॒ग्निस्तेऽधि॑पतिर्वि॒श्वक॑र्मा त्वा  
सादयत्ब॒न्तरि॑क्षस्य पृ॒ष्ठे ज्योति॑ष्मतीं॒ विश्व॑  
स्मै प्रा॒णाया॑पा॒नाय॒ विश्वं॒ ज्योति॑र्यच्छ वा॒  
युस्तेऽधि॑पतिः प्र॒जाप॑तिस्त्वा सादयतु दि॒व  
पृ॒ष्ठे ज्योति॑ष्प्रतीं॒ विश्व॑स्मै प्रा॒णाया॑पा॒नाय॒  
विश्वं॒ ज्योति॑र्यच्छ परमे॒ष्ठी तेऽधि॑पतिः पुरो-  
वात॒सनि॑रस्याभ्र॒सनि॑रसि विद्युत्सानिः॑ [ १ ]  
अ॒सि॒ स्त॒न॒यि॒त्नु॒सनि॑रसि वृष्टि॒सनि॑रभ्यग्ने-  
र्यान्य॑सि दे॒वाना॑मग्ने॒यान्य॑सि वायोर्यान्य॑सि  
दे॒वानां॑ वायो॒यान्यस्य॒न्तरि॑क्षस्य॒ यान्य॑सि  
दे॒वाना॑मन्तरिक्ष॒यान्य॑स्य॒न्तरि॑क्षमस्य॒न्तरि॑-

[[2075]]

क्षाय त्वा सलि॒लाय॑ त्वा॒ सर्णीकाय त्वा॒  
सती॑काय त्वा॒ केता॑य त्वा॒ प्रचे॑तसे त्वा॒ वि-  
व॑स्वते त्वा दि॒वस्त्वा॒ ज्योति॑ष आदि॒त्येभ्य॑-  
स्त्व॒र्चे त्वा॑ रु॒चे त्वा॑ द्यु॒ते त्वा॑ भा॒से त्वा॒  
ज्योति॑ष त्वा यशो॒दां त्वा॒ यश॑सि तेजो॒दां  
त्वा॒ तेज॑सि पयो॒दां त्वा॒ पय॑सि वर्चो॒दा त्वा॒  
वर्च॑सि द्रविणो॒दां त्वा॒ द्रवि॑णे सादयामि॒  
तेनर्षिणा॒ तेन॒ ब्रह्म॑णा॒ तया॑ दे॒वत॑याऽङ्गिर॒  
स्वद्ध्‍रु॒वा सी॑द [ २ ] ।।  
(वि॒द्यु॒त्सनि॑र्द्यु॒ते त्वेका॒न्नत्रि॒ꣳशच्‍च॑) ।  
इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठके षष्ठोऽनुवाकः ।। ६ ।।

(अथ चतुर्थाष्टके चतुर्थप्रपाठके षष्ठोऽनुवाकः) ।  
पञ्‍चमोऽनुवाके सयुजाद्या इष्टका उक्ताः । अथ षष्ठे विश्वज्योतिराद्या इ-ष्टका उच्यन्ते ।  
कल्पः—“बृहस्पतिस्त्वा सादयतु पृथिव्याः पृष्ठे ज्योतिष्मतीमिति विश्वज्यो-तिषम्” इति । पाठस्तुः—  
वृहस्पतिस्त्वेति । हे इष्टके त्वां बृहस्पतिः पृथिव्याः पृष्ठ उपरि स्थापयतु । कीदृशीं त्वां, ज्योतिष्मतीं प्रकाशवतीम् । किमर्थम्, विश्वस्मै प्राणायापानाय सर्वस्य प्राणिजातस्य प्राणापानवृत्तिलाभार्थम् । विश्वं कृत्स्न ( त्स्त्रं ) स्वर्ग प्रकाशकं ज्योतिर्यच्छ नियमय । ते तवाग्निरधिपतिः पालकोऽस्ति ।  
कल्पः—“विश्वकर्मा त्वा सादयत्वन्तरिक्षस्य पृष्ठे ज्योतिष्मतीमिति विश्व ज्योतिषम्” इति । पाठस्तु—

[[2076]]

विश्वकर्मा त्वेति । पूर्ववद्व्याख्येयम् । कल्पः—“प्रजापतिस्त्वा सादयतु दिवः पृष्ठे ज्योतिष्मतीमिति विश्वज्योतिषम्” इति । पाठस्तु—  
प्रजापतिस्त्वेति । एतदपि पूर्ववद्व्याख्येयम् । एतैर्मन्त्रैः साध्यमुपधानं वि-धत्ते—  
“विश्वज्योतिष उप दधातीमानेवैताभिर्लोकाञ्‍ज्योतिष्मतः कुरुतेऽथो प्राणा-नेवैता यजमानस्य दाध्‍रत्येता वै देवताः सुवर्ग्यास्ता एवान्वारभ्य सुवर्गं लोकभेति” (सं. का. ५ प्र. ३ अ. ९) इति।  
विश्वशब्दोपेतेश्चै मन्त्रैरुपधेया विश्वज्योतिषः । ताश्च तिस्रः प्रथममध्यमोत्त मचितिषूपदध्यात् । तदुपधानेन लोकान् प्रकाशवतः करोति । किंच, एता इष्टका यज-मानस्य प्राणान्दृढं धारयन्ति । एतेषु मन्त्रेषु प्रतीयमाना बृहस्पत्यादय एता देवताः स्वर्ग-योग्यास्ता एवानुसृत्येष्टका उपधाय स्वर्गं प्राप्‍नोति ।  
कल्पः—“पुरोवातसनिरसीति पञ्‍च वृष्टिसनीरनुपरिहारम्” इति। पाठस्तु—  
पुरोवतासनिरिति । पुरोवातं सनोति ददातीति पुरोवातसनिः । हे इष्टके तथाविधा त्वमसि । एवप्रभ्रादिषु योज्यम् । एतन्मन्त्रसाध्यमुषधानं विधत्ते—  
“वृष्टिसनीरुप दधाति वृष्टिमेवाव रुन्धे” (सं. का. ५ प्र. ३ अ. १०) इति।  
वृष्टिसनिशब्दयुक्तैर्मन्त्रैरुपधेया इष्टका वृष्टिसनयः । तदुपधानेन वृष्टिं प्राप्‍नोति। एकप्रयत्‍नोधानं वारयितुमनुक्रमेण परितो हृत्वा हृत्वा तदुपधानं विधत्ते—  
“यतेकधोपदध्यादेकमृतुं वर्षेदनुपरिहारꣳ सादयति तस्मात्सर्वानृतून्वर्षति” (सं. का. ५ प्र. ३ अ. १०) इति।  
एकामिष्टकां हस्ते धृत्वा चयनक्षेत्रं प्रदक्षिणीकृत्योपदध्यात् । एवमनु-क्रमेणोपधाने सति सर्वेष्वप्यृतुषु वृष्टिर्भवति । मन्त्रेषु पुरोवातादिशब्दानां तात्पर्य दर्शयति—  
पुरोवातसनिरसीत्याहैतद्वै वृष्ट्यै रूपꣳ रूपेणैव वृष्टिमव रुन्धे” (सं. का. ५ प्र. ३ अ. १०) इति।

[[2077]]

पुरोवाताभ्रवीद्युत्स्तनयित्‍नुवर्षणानि मिलित्वा पञ्‍च वृष्टेः स्वरूपम् । अतो वृष्टिरूपवाचिना मन्त्रेणैव वृष्टिं प्राप्‍नोति ।  
कल्पः—“अग्नेर्यान्यसीति द्वे संयान्यै” इति। पाठस्तु—  
अग्नेर्यान्यसीति । हे इष्टके त्वमग्नेश्चीयजमानस्य वह्‍नेर्यानी प्रापिकाऽसि । अनेन मन्त्रेण यजमानस्याग्निप्राप्तिरुक्ता । द्वितीयेन देवानामग्निप्राप्तिरुच्यते । हेऽग्ने त्वं यानो प्रापाकोऽसीत्येतादृगहुच्‍चारणं यस्यामिष्टकायां सेयमग्‍नेयानी । हे इष्टके देवानां संबन्धिनी तथाविधा त्वमसि ।  
कल्पः—“वायोर्यान्यसीति द्वे संयान्यौ” इति। पाठस्तु—  
वायोर्यानीति । पूर्ववद्व्याख्येयम् । कल्पः—“अन्तरिक्षस्य यान्तसीति द्वे संयान्यौ” इति। पाठस्तु—  
अन्तरिक्षमिति । हे इष्टके त्वमन्तरिक्षरूपाऽसि । हे द्वितीयेष्टकेऽन्तरिक्ष-प्रीत्यर्थं त्वामुपदधामीति शेषः । एतैर्मन्त्रैः साध्यमुपधानं विधत्ते—  
“संयानीतिर्वै देवा इमाल्लोँकान्त्स्समयुस्तत्संयानीनाꣳ संयानित्वं यत्संयानी रुपदधाति यथाऽप्सु नावा संयात्येवमेवैताभिर्यजमान इमाल्लोँकान्त्संयाति” [सं. का. ५ प्र. ३ अ. १०] इति।  
यानीशब्दोपेतैर्मन्त्रैरुपधेया इष्टकाः संयान्याः । ताभिर्देवा इमाल्लोँकान्सम्य-क्प्राप्ताः । ततः सम्यग्यान्ति लोकानाभिरिति संयानीशब्दो व्युत्पन्नः । तदुपधाने सति यथा लोके नद्यादिजलेषु नावा परतीरं सम्यग्याति एवमेताभिर्लोकान्सम्य क्प्राप्‍नोति ।  
पूर्वं नौदृष्टान्तेन प्रशंसा कृताऽथ प्‍लवरूपत्वमारोप्य प्रशंसति—  
“प्‍लवो वा एषोऽग्‍नेर्यत्संयानीर्यत्संयानीरुपदधाति प्‍लवमेवैतमग्‍नय उप दधाति” (सं. का. ५ प्र. ३ अ. १०) इति।

[[2078]]

चीयमानस्याग्निसमुद्रस्य संयानीसमूहोऽयं प्‍लवरूपः । अतस्ततुपधानेना-ग्न्यर्थे प्‍लवरूपमेवोपदधाति । प्रकारान्तरेण पुनः प्रशंसति–  
“उत यस्यैतासूपहितास्वापोऽग्निꣳ हरन्त्यहृत एवास्याग्निः” [सं. का. ५ प्र. ३ अ. १०] इति।  
अपि च तदुपधानादूर्ध्वं यदि कथंचिद्वहुलवृष्टिसंपादितप्रवाहेण चीयमानो हृतो भवेत्तथाऽप्यस्य यजमानस्याग्‍निरहृत एव भवति ।  
कल्पः—“सलिलाय त्वेत्यष्टावादित्येष्टकाः” इति। पाठस्तु—  
सलिलाय त्वेति। सलिलसणर्किसतीकशब्दा जलावान्तरविशेषवाचिनः । यस्मिन्बहुले जले पतित वस्तु लीनं भवति तद्बहुलजलं सलिलम् । हे इष्टके तथा विधजलसिद्ध्यर्थंणात्वामुपदधामि । एवमुत्तरत्रापि योज्यम् । प्रवाहरूपेण सरणशीलं जलं सर्णीकम् । तत्रैव सद्भावमापन्नं जलं सतीकम्, केतो ज्ञानमात्रम् । प्रचेतः प्रकृष्टज्ञानम् । विशेषेण वासहेतुः सूर्यप्रकाशो विवस्वान् । द्युलोकवार्तिनक्षत्रादिप्रकाशो दिवोज्योतिः आदित्याः प्रसिद्धाः ।  
एतैर्मन्त्रैः साध्यमुपधानं विधत्ते—  
“आदित्येष्टका उप दधात्यादित्या वा एतं भूत्यै प्रति नुदन्ते यो लं भूत्यं सन्भूतिं न प्राप्‍नोत्यादित्या एवैनं भूतिं गमयन्त्यसौ वा एतस्याऽऽदित्यो रुचमा दत्ते योऽग्निं चित्वा न रोचते यदादित्येष्टका उपदधात्यसावेवास्मिन्नादित्यो रुचं दधाति यथाऽऽसौ देवानाꣳ रोचत एवमेवैष मनुष्याणाꣳ रोचते” [सं. का. ५ प्र. ३ अ. १०] इति।  
आदित्यशब्दोपेतैर्मन्त्रैरुपधेया इष्टका आदित्यैष्टकाः । यो राजामात्यादि-पुत्रत्वेन भूत्यर्थं समर्थोऽपि भूतिं प्राप्‍नोति एनमादित्या एव भूतेरपमयन्ति । अत-स्तस्याऽऽदित्येष्टकोपधानेनाऽऽदित्या एव भूतेः त्रापयितारो भवन्ति । यो यजमान उक्तक्रमेणाग्निं चित्वाऽपि मनुष्येभ्यो न रोचतेऽयमग्निचिदित्येवं मनुष्या वहुमानं न कुर्वन्ति तदानीमस्याग्निंचितो रुचं प्रीतिमादित्य उभदत्ते । तस्याऽऽदित्येष्टकोपधाने सत्यादित्य एव तस्मिन्स्थापयति । ततः शास्त्रीयवचनेन यथा देवानां प्रिय एवमेव मनुष्याणां प्रियो भवति । ततः—

[[2079]]

अग्निचित्कपिला सत्री राजा भिक्षुर्महोतधिः।  
दृष्टमात्राः पुननत्येते तस्मात्पश्येत नित्यशः।।  
इत्यादिस्मृतिविषयत्वेनैनं मनुष्या भणयन्ति।  
कल्पः—“ऋचे त्वा रुचे त्वेति पञ्च घृतेष्टकाः” इति। पाठस्तु—  
ऋचे त्वेति । हे इष्टके पादबद्धमन्त्रसाध्यस्तुत्यर्थं त्वामुपदधामि । एवमुत्त-स्रापि योज्यम् । प्रकाशवाचिनो रुग्द्युद्भाज्योतिःशब्दा आदित्यचन्द्राग्निनक्षत्रदीप्तिविषय-तया क्रमेण व्याख्येयाः । एतन्मन्त्रसाध्यमुपधानं विधत्ते—  
“घृतेष्टका उप दधात्येतद्वा अग्नेः प्रियं धाम यद्‍धृतं प्रियेणवैनं धाम्‍ना सप्तर्ध-यत्यथो तेजसा” (सं. का. ५ प्र. ३ अ. १०) इति।  
घृतपिण्डा एव घृतेष्टकाः। अमृन्ययीष्विष्टकासु सूत्रकारेण परिगणितत्त्वात्। घृतस्याग्निप्रियद्रव्यत्वात्तेनाग्नि समृद्धो भवपि । किंच तेजसाऽपि युक्तो भवति । तत्रापि पूर्ववदेकैकस्या इष्टकायाः प्रदक्षिणावृत्तिपूर्वकत्वं विधत्ते–  
“अनुपरिहारꣳ सादयत्त्यपरिवर्गमेवास्मिन्तेजो दधाति” (सं. का. ५ प्र. ३ अ. १०) इति।  
परितः। क्वापि वर्जनमकृत्वा सर्वतो यजमाने तेजः स्थापयति । कल्पः– “यशोदां त्वेति पञ्च यशोदाः” इति । पाठस्तु–  
यशोदां त्वेति। यशः कीर्तिः । तेजः कान्तिः । पयः क्षरिम् । वर्चो बलम्। द्रविणं धनम् । हे इष्टके यशःप्रदां त्वां यशोनिमित्तं सादयामि । केन केन सह यस्त्वद-भिज्ञ ऋषिः, यच्‍च ब्रह्म त्वत्प्रतिपादकं मन्त्रवाक्यं, या च त्वदभिमानिनी देवता, तैः सर्वैः सह त्वामहं सादयामि । यथाऽङ्गिरसः सादयन्ति तद्वत् । एनं तेजादां त्वेत्यादिषु चतुर्षु मन्त्रेषु सादयामीत्यादिकं सर्वमनुषज्य व्याख्येयम् । एतैर्मन्त्रैः साध्यमुपधानं विधत्ते—  
“प्रजापतिरग्निमचिनुत स यज्ञसा व्यार्धत स एता यशोदा अपश्यत्ता उपा-धत्त ताभिर्वै स यज्ञ आत्मन्नधत्त यद्यशोदा उपदधाति यश एव ताभिर्यजमान आत्म-न्धत्ते” (सं. का. ५ प्र. ३ अ. १०) इति ।  
अग्निं चित्वाऽप्येतासामनुपधानात्वजापतिर्यशसा वियुक्त आसीत् । तत

[[2080]]

एता दृष्ट्‍वा ता उपधाय यशो लब्धवान् एवं यजमानोऽपि तदुपधानेन यशो लभते । इष्टकासंख्यां विधत्ते—  
“पञ्चोप दधाति पाङ्‍क्तः पुरुषो यावानेव पुरुषस्तस्मिन्यशो दधाति” [सं. का. ५ प्र. ३ अ. १०] इति।  
हस्तपादशिरोभिः पञ्‍चभिरवयवै पुरुषस्य पाङ्त्वम् । अत्र विनियोग संग्रहः—  
बृहविश्वत्रयेत्येता विश्वज्योतिष ईरिताः ।  
पुरो वृष्टिसनीः पञ्च ह्यग्नेः संयानिकाष्टकम् ।।  
सल्यादित्येष्टका अष्टावृचे पञ्च घृतेष्टकाः ।  
यशः पञ्च यशोदाः स्युः सादयाम्यनुषज्यते ।।  
षष्ठानुवाके संप्रोक्ताश्चतुस्त्रिंशत्तुशमन्त्रकाः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठके  
षष्ठोऽनुवाकः ।। ६ ।।  

### ०७ 
(अथ चतुर्थकाण्डे चतुर्थप्रपाठके सप्‍तमोऽनुवाकः) ।  
भू॒य॒स्कृद॑सि वरिव॒स्कृद॑सि॒ प्राच्य॑स्यू॒र्ध्वाऽ-  
स्य॑न्तरिक्ष॒सद॑स्य॒न्तरि॑क्षे सीदाप्सु॒षद॑सि श्येन॒  
सद॑सि गृघ्र॒सद॑सि सुपर्ण॒सद॑सि नाक॒सद॑सि  
पृथि॒व्यास्त्वा॒ द्रवि॑णे सादयाम्य॒न्तरि॑क्षस्य त्वा॒  
द्रवि॑णे सादयामि दि॒वस्त्वा॒ द्रवि॑णे सा-  
दयामि दि॒शा॑ त्वा॒ द्रवि॑णे सादयामि द्रवि-  
णो॒दां त्वा॒ द्रवि॑णे सादयामि प्रा॒णं मे॑  
पाह्यपा॒नं मे॑ पाहि व्या॒नं मे॑ [ १ ] पा॒ह्या-  
यु॑र्मे षाहि विश्वायु॑र्मे पाहि स॒र्वायु॑र्मे पा॒ह्य-

[[2081]]

ग्ने॒ यत्ते॒ पर॒ꣳ हृन्नाम तावेहि॒ सꣳर॑भावहै॒  
पाञ्च॑जन्यो॒ष्वण्ये॑ध्यग्ने॒ यावा॒ अया॑वा॒ एवा॒  
ऊमाः॒ सब्दः सग॑रः सु॒मेकः॑ [ २ ] ।।  
[ब्या॒नः मे॒ द्वात्रिꣳ॑शञ्च] ।  
इति कृष्णयजुर्वेदीयतैत्तिरीयसंहितायां चतुर्थाऽष्टके  
चतुर्थप्रपाठके सप्तमोऽनुवाकः ।। ७ ।।  
(अथ चतुर्थकाण्डे चतुर्थप्रपाठके सप्तमोऽनुवाकः) ।  
षष्ठेऽनुवाके वियोतिरादय इष्टका उक्ताः । अथ सप्तमे भूयस्कृदादय इष्टका उच्यन्ते । कल्पः—“भूयस्कृदसीति पञ्च भूयस्कृतः” इति। पाठस्तु—  
भूयस्कृदसीति । हे इष्टके त्वं भूयो बाहुल्यं करोतीति भूयस्कृत् । तथावि-धाऽसि । एवमुत्तरत्रापि योज्यम् । वरिवा भूमेः पूच्यत्वं करोतीति वरिवस्कृत् । स्पष्टमन्यत् । एतैर्मन्त्रैः साध्यमुपधानं विधत्ते—  
“देवासुरा संयत्ता आसन्कनीयाꣳसो देवा आसन्भूयाꣳ सोऽसुरास्ते देवा एता इष्टका अपश्यन्त उपादधत भूयस्कृदसीत्येव भूयाꣳ सोऽभववनस्पतिभिरोषधीमिर्व-रिवस्कृदसीतीमामजयत्प्राच्यसीति प्राचीं दिशमजयन्नूर्ध्वाऽसीत्यमूमजयन्नन्तरिक्षसदस्य-न्तरिक्षे सीदेत्यन्तरिक्षमजयन्ततो देवा अभवन्पराऽसुरा यस्यैता उपधीयन्ते भूयानेव भवत्यभीमाल्लोँकाञ्जयति भवत्यात्मना पराऽस्य भ्रातृब्या भवति” (सं. का. ५ प्र. ३ अ. ११) इति।  
देवाश्चासुराश्च यदा युद्धायोद्युक्तास्तदा देवाः पुरुषसंख्यया द्रव्यसंपत्त्या चाल्पा भूत्वा तत्परिहारायैता इष्टका दृष्ट्‍वा ता उपधाय प्रथममन्त्रेण वनस्पत्यो षधि-द्रव्यसंपत्त्या तदुपलक्षितपुरुषसंपत्त्या चातिबहुला अभवन् । उपरितनैर्मन्त्रैर्भूम्यादिजयं प्राप्ताः । ततो देवा विजयिनोऽभवन्नसुराश्च पराभूताः । यजमानोऽप्येतासामुपधानेन तथा भवति ।  
कल्पः-“अप्सुषदसीति पञ्चाग्निरूपाणि” इति । पाठस्तु—

[[2082]]

अप्सुषदसीदि । योऽग्निरमप्सु सीदति हे इष्टके तद्रूपा त्वमसि । आरुण केतुकचयने जानुदघ्नीमुत्तरवेदिमद्भिः पुरयित्वा तास्वग्निश्चीयते । श्येनगृघ्‍रसुपर्णाः पक्षि-विशेषाः । तत्तदाकारेण स्थितोऽग्निः श्येनसदादिशब्दैरुच्यते । नाके स्वर्गे वर्तमानोऽग्नि-र्नाकसत् । तदग्निरूपेष्टके त्वमसीति योज्यम् ।  
मन्त्रेष्वप्सुषदादिपदानामग्याकारा वाचि त्वं दर्शयति—  
“अप्सषदसि श्येनसदसीत्याहेतद्वा अग्ने रूषꣳ रूपेणैवाग्निमव रुन्धे” (सं. का. ५ प्र. ३ अ. ११) इति।  
अग्न्याकारवाचिनां पदानां पाठेन योग्यरूपेण युक्तमग्निमेव प्राप्नोति । अग्नि रूपवाचिभिर्मन्त्रैरुपधेयत्वादिष्टका अप्यग्निरूपाणीत्येवोच्यन्ते ।  
कल्पः—“पृथिव्यास्त्वा द्रविणे सादयामीति पञ्च द्रविणोदाः “इति ।  
पाठस्तु—  
पृथिव्यास्त्वेति । पृथिव्याः संवन्धि यद्‍द्रविणं धनं तस्मिन्द्रविणे त्वां सादयामि । मन्त्राणां तात्पर्यं दर्शयति—  
“पृथिव्यास्त्वा द्रविणे सादयामीत्याहेमानेवैताभिर्लोकान्द्रविणावतः कुरुते” (सं. का. ५ प्र. ३ अ. ११) इति।  
एताभिरेतन्मन्त्रसाध्याभिर्द्रविणोदाख्याभिः । द्रविणोदाशब्दयुक्तेर्मन्त्रैरुपधेय त्वाद्‍द्रविणोदा इत्यासां नाम ।  
कल्पः—“प्राणं मे पाहीति षडायुष्याः” इति । पाठस्तु—  
प्राणं मे पाहीति । हे इष्टके मदीयां प्राणवृत्तिं पालय । एवं सर्वत्र स्वाकी यायुषः साकल्यं विश्वशद्वेनोच्यते । स्वसंबन्धिपुत्राद्यायुत्यं सर्वशद्वेनोच्यते ।  
एतर्मन्त्रैः साध्यमुपधानं विधत्ते—  
“आयुष्या उप दधात्यायुरेवास्मिन्दधाति” (सं. का. ५ प्र. ३ अ. ११) इति।  
आयुःशब्दोपेतैर्मन्त्रैरुपधेयत्वादेता इष्टका आयुष्याः ।  
कल्पः—“अग्ने यत्ते परꣳ हृन्नामात्यग्नेर्हृदयम्” इति । पाठस्तु–

[[2083]]

अग्ने यत्ते परमिति । हेऽग्ने हृदिति यत्ते परमुत्कृष्टं नामानिष्टं पापं हरतीति हतेन नाम्‍ना युक्तस्त्वमेहि मत्समपिमागच्छ । तौ त्वं चाहं चेत्युभावावां संरभावहै संगतौ कुर्वः । पञ्‍चजनशब्दः संज्ञायां समस्तत्वादत्र चितिपञ्‍चकमाचष्टे । हेऽग्ने त्वं पाञ्‍चज-न्येष्वपि पञ्‍चचितिसंबन्धिषु सर्वेष्वपि स्थानेष्वेध्यवस्थितो भव ।  
मन्त्रस्य प्रथमपादे हृच्छस्य तात्पर्यं दर्शयति—  
“अग्ने यत्ते परꣳ हृन्नामेत्याहैतद्वा अग्नेः प्रियं घाम प्रियमेवास्य धामोषाऽऽ-प्‍नोति” [सं. का. ५ प्र. ३ अ. ११] इति।  
हच्छब्दवाच्यं पापहारि स्वरूपं तत्तदेवाग्नेः प्रियं स्थानम् ।  
मध्यभागे सꣳ रभावहा इत्यस्य तात्पर्यं दर्शयति—  
“तावेहि सꣳ रभावहा इत्याह व्येवैनेव परि धत्ते” (सं. का. ५ प्र. ३ अ. ११) इति।  
सहानुष्ठानप्रार्थने सत्य[ त्ये ]नेनाग्निना स्वस्य परिधानं प्रावरणं विशेषेण कृतं भवति । तृतीयभागे पाञ्‍चजन्यशब्दार्थं दर्शयति—  
“पाञ्‍चजन्येष्वप्येध्यग्‍न इत्याहैष वा अग्‍निः पाञ्‍चजन्वो यः पञ्‍चचितीकस्त-स्मादेवमाह” [सं. का. ५ प्र. ३ अ. ११] इति।  
कल्पः—“यावा अयावा इति सप्तर्तव्याः” इति। पाठस्तु–  
यावा अयावा इति । यावाद्याः षट् शब्दा वसन्ताद्यृतुवाचिनः । सुमेक-शब्दः संवत्सरवाची । हे इष्टके त्वं तद्रूपाऽसीति योज्यम् । एतन्मन्त्रसाध्यमुपधानं विधत्ते—  
“ऋतव्या उप दधात्येतद्वा ऋतूनां प्रियं धाम यदृतव्या ऋतूनामेव प्रियं धामाव रुन्धे सुमेक इत्याह संवत्सरो वै सुमेकः संवत्सरस्यैव प्रियं धामोषाऽऽप्योति” [सं. का. ५ प्र. ३ अ. ११] इति।  
एतद्यावादिशब्दानामृतृसंबन्धित्वात्तैरुपधेया इष्टका अप्यृतव्या इत्युच्यन्ते ।  
अत्र विनियोगसंग्रहः—  
भूयो भूयस्कृतः पञ्‍च पञ्‍चाप्स्वित्यग्‍निरूपकाः ।  
पृथि पञ्‍च द्रविणोदाः प्राणमायुष्यकास्तु षट् ।।

[[2084]]

अग्नेऽग्नेर्हृदयं प्रोक्तं यावाः सप्त ऋतव्यकाः ।  
अनुवाके सप्तमेऽस्मिन्नेकोनत्रिंशदीरिताः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठकेऽ-  
सप्तमोऽनुवाकः ।। ७ ।।  

### ०८ 
(अथ चतुर्थकाण्डे चतुर्थप्रपाठकेऽष्टमोऽनुवाकः)।  
अ॒श्‍निना॑ विश्वा॒षाट् सूर्ये॑ण स्व॒राट् क्रत्वा॒  
शची॒पति॑र्ऋष॒भेण॒ त्बष्टा॑ य॒ज्ञेन॑ म॒घवा॒न्द-  
क्षिणया सुव॒र्गो॑ म॒न्युना॑ वृत्र॒हा सौहार्द्येन  
तनू॒धा अन्ने॑न॒ गयः॑ पृथि॒व्याऽस॑नोदृ॒ग्भिर॑-  
न्ना॒दो व॑षट्‍का॒रेण॒र्धः साम्‍ना॑ तनू॒षा वि॒रा-  
जा॒ ज्यो॑तिष्मा॒न् ब्रह्म॑णा सोम॒षा गोभि॑र्य॒ज्ञं  
दा॑धार क्ष॒त्रेण॑ मनु॒ष्या॑नश्वे॑न च॒ रथे॑न च  
व॒ज्ऱ्यृ॑तुभिः॑ प्र॒भुः सं॑वत्स॒रेण॑ परि॒भूस्तप॒साऽ-  
ना॑धृष्टः॒ सूर्यः॒ सन्त॒नूभिः॑ [ १ ] ।।  
[अ॒ग्निनैका॒न्नप॑ञ्‍चा॑शत्] ।  
इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठकेऽष्टमोऽनुवाकः ।। ८ ।।  
(अथ चतुर्थकाण्डे चतुर्थप्रपाठकेऽष्टमोऽनुवाकः) ।  
सप्तमेऽनुवाके भूयस्कृदाद्या इष्टका उक्ताः । अथाष्टम इन्द्रतन्वाख्या इष्टका उच्यन्ते । कल्पः—“अग्निना विश्वाषाडिति द्वाविंशतिमिन्द्रतनूः” इति।

[[2085]]

पाठस्तु—  
अग्निना विश्वाषाडिति । विश्वं सहते तत्पालनप्रयासमङ्गी करोतिति विश्वा-षाट् । अग्निना सह विश्वापाष्ठ्य इन्द्रो हे इष्टके तद्रूपा त्वमसि । एवं सर्वत्र योज्यम् । सूर्येण सह स्वतो राजत इति स्वराडिन्द्रः । क्रत्वा ज्योतिष्ठोमादिप्रौढकर्मणा सहितः शच्या देव्याः पतिरिन्द्रः । ऋषभेण वर्षित्रा धर्मेण वर्षित्रा धर्मेण सह त्वष्टा रूपकृदिन्द्रः। यज्ञेनाल्पेन पाकयज्ञेन सहितो मघवानन्नवानिन्द्रः । दक्षिणया गावदिरूपया सुवर्गः स्वर्ग-लोकात्मक इन्द्रः । मन्युना क्रोधेन सह वृत्रहा शत्रुघातीन्द्रः । सुहृदो भावः सौहार्द्यं स्नेहातिशयस्तेन सहितस्तनूवाः शरीरधारीन्द्रः । अन्नेन सहितो गयो गृहविशेषरूप इन्द्रः। पृथिव्या सहासनोद्‍द्रव्यादिदानं कृतवानिन्द्रः । ऋग्भिर्मन्त्रविशेषैः सहितोऽन्नादो हविर्ल-क्षणस्यान्नस्य भोक्तेनद्रः । वषट्‍कारेण हविष्प्रदानेन हेतुना सह ऋद्धः समृद्ध इन्द्रः । साम्‍ना गीयमानेन मन्त्रेण सह तनूपाः शरीरपालक इन्द्रः । विराजा दशाक्षरच्छन्दसा सह ज्योतिष्मान्प्रकाशवानिन्द्रः । ब्रह्मणा मुख्येन क्रत्विजा मन्त्रेण वा सह सोमपाः सोमपा-नस्य कर्तेन्द्रः । गोभिर्दक्षिणारूपाभिः सह यज्ञं दाधार यज्ञधारक इन्द्रः । योऽयमश्वो यश्च रथस्ताभ्यामुप्राभ्यां सह वज्‍री वज्‍रयुक्त इन्द्रः । ऋतुभिर्वसन्तादिभिः सह प्रभुः फलदानसमर्थ इन्द्रः । संवत्सरेण कालरूपेण सह परिभूः परितो व्याप्तवानिन्द्रः । तप-साऽशनवर्जनधनदानादिरूपेणानाधृष्टः केनाप्यतिरस्कृत इन्द्रः । तनूभिर्द्वादशमूर्तिभिः सह सूर्यः सन्सूर्यरूपो भूत्वेन्द्रो वर्तते । हे इष्टके तद्रूपा त्वमसि । एतैर्मन्त्रैः साध्यमुपधानं विधत्ते–  
“देवासुराः संयत्ता आसन्ते न व्यजयन्त स एता इन्द्रस्तनूरपश्यत्ता उपाधत्त ताभिर्वै स तनुवामेन्द्रियं वीर्यमात्मन्नधत्त ततो देवा अभवन्पराऽसुरा यदिन्द्रतनूरुपदधा-ति तनुवमेव ताभिरिन्द्रियं वीर्यं यजमान आत्मन्धत्तेऽथो सेन्द्रमेवाग्निꣳ सतनुं चिनुते भवत्यात्मना पराऽश्य भ्रातृव्यो भवति” (सं. का. ५ प्र. ४ अ. १) इति।

[[2086]]

देवानामसुराणां च संग्रामे प्राप्तो दुर्बला देवा विजयं न प्राप्ताः। तदानीं वि-जयाय स इन्द्र एतास्तनूनामिका इष्टका दृष्ट्‍वा तदुपधानेन शरीरपुष्टिमिन्द्रिय पाटवं च धृतवान् । ततो देवानां जयोऽसुराणां पराभवश्चाऽऽसीत् । ततो यजमानोऽपीन्द्रतनूना-मुपधानेन तथाविधो भवति । विश्वाषाडित्यादिशब्दा इन्द्रतनूविशेषवाचकाः । तद्युक्तेर्म-न्त्रैरुपधेया इष्टका इन्द्रतनवः ।  
अत्र विनियोगसंग्रहः- अग्नीन्द्रतनुनामानो द्वाविंशतिरितीरिताः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे चतुर्थप्रपाठके  
ऽष्टमोऽनुवाकः ।। ८।।

### ०९ 
(अथ चतुर्थकाण्डे चतुर्थप्रपाठके नवमोऽनवमोऽनुवाकः )।  
प्र॒जाप॑ति॒र्मन॒साऽन्धोऽच्छे॑तो धा॒ता दी॒क्षा-  
याꣳ॑ सवि॒ता भृ॒त्यां पू॒षा सो॑म॒क्रयण्यां॒ वरु॑ण॒  
उप॑नद्धोऽसु॑रः क्री॒यमा॑णो मित्रः क्री॒तः  
शि॑पिवि॒ष्ट आसा॑दितो न॒रधि॑षः प्रो॒ह्यमा॒णो-  
ऽधि॑पति॒राग॑तः प्र॒जाप॑तिः प्रणी॒यमा॑नो॒ऽग्नि-  
राग्नी॑न्धे॒ बृह॒स्पति॒राग्नी॑ध्‍रात्प्रणी॒यमा॑न॒ इन्द्रो॑  
हवि॒र्धाने दि॑ति॒रासा॑दितो॒ विष्णु॑रुपावह्रि॒य-  
मा॒णोऽथ॒र्वोपो॑त्तो य॒मो॑ऽभिष॑तोऽपूत॒पा आ॑  
धू॒यमा॑नो वा॒युः पू॒यमा॑नो मि॒त्रः क्षी॑र॒  
श्रीर्म॒न्थी स॑क्तृश्रीर्वैश्व॑दे॒व उन्नी॑तो रु॒द्र आ॑-  
हुतो वा॒युराबृ॑त्तो नृ॒चक्षाः॒ प्रतिख्यातो भ॒क्ष  
आग॑तः पितृ॒णां ना॑रश॒ꣳशोऽसु॒रत्ताः॒ सि-

[[2087]]

न्धु॑रवभृ॒थम॑वप्र॒यन्समु॒द्रोऽव॑गतः सलि॒लः  
प्रप्लु॑तः॒ सुव॑रु॒दृचं॑ ग॒तः ( १ ) ।।  
( रु॒द्र एक॑विꣳशतिश्च ) ।  
इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठके नवमोऽनुवाकः ।। ९ ।।

(अथ चतुर्थकाण्डे चतुर्थप्रपाठके नवमोऽनुवाकः)।  
अष्टमेऽनुवाक इन्द्रतन्वाख्या इष्टका उक्ताः । अथ नवमे यज्ञतन्वाख्या इष्टका उच्यन्ते । कल्पः—“प्रजापतिर्मनसाऽन्धोऽच्छेत इति त्रयस्त्रिंशतं यज्ञतनू” इति। पाठस्तु—  
प्रजापतिरिति । अत्र संकल्पमारभ्य समाप्तिपर्यन्तं ये सोमयागास्ते यज्ञ पुरु-षस्य तनुविशेषाः। तद्रूपत्वमिष्टकानामुच्यते । यो यजमानोऽस्त्यसौ मनसाऽन्धोऽन्नं तेन तद्धेतुर्यज्ञ उपलक्ष्यते । यज्ञमच्छेतः प्राप्तुं गतः । मनसा यज्ञं करिष्यामीति संकल्पितवा-नित्यर्थः । सोऽयं संकल्पदशामापन्नो यज्ञस्य विग्रहः प्रजापतिनामकः । हे इष्टके तद्रूपा त्वमसि । दीक्षायां यो विग्रहो यज्ञसंबन्धी सधाता धातुसदृशमूर्तिः । हे इष्टके तद्रूपा त्वमसि । एवं सर्वत्र योज्यम् । भृतिर्यज्ञ भिक्षा तस्यां सवितृसमानमूर्तिर्यज्ञतनुः । सोम-क्रयण्येकहायनी गौस्तस्यां पूषसमानो यज्ञविग्रहः । उपनद्धो वस्त्रेण बद्धो चः सोमः स वरुणसमानशरीरो यज्ञपुरुषः । क्रीयामाणो यः सोऽयमसुर इन्द्रसमानविग्रहः, शत्रू नस्यति क्षिप तीत्यसुरः असून्प्राणान्राति ददातीति वाऽसुरः । यः क्रीतः सोमः सोऽयं मित्रसमानविग्रहो यज्ञः । आसादितो यजमानस्योरौ यः स्थापितः सोमं सोऽयं शिपि-विष्टो विष्णुसमानविग्रहो यज्ञः । प्रोह्यमाणः शकटेन प्राग्वंशं प्रति नीयमानो यः सोमः सोऽयं नरंधिषोऽग्निसमासविग्रहो यज्ञः, नरैर्यजमानैर्धीयत आधीयत इति नरंविषोऽग्निः । आगतः प्राग्वंश आसन्दीं प्रति समागतो यः सोगः सोऽयमधिपतिरसिकं पालको य आहवनीयस्तत्समानविग्रहः । प्रणीयमानः प्राग्वंशादाग्राघ्रिं प्रति नियमानो यः सोमः सोऽयं प्रजापतिसमानविग्रहः । आग्‍नीघ्‍रेऽवस्थितो य

[[2088]]

सोमः सोऽयमग्निसमानविग्रहः । आग्‍नीघ्‍राद्वीवर्धानं प्रति नीयमानो यः सोमः स बृहस्प-तिसमानविग्रहः । हविर्धाने प्रविष्ट इन्द्रसमानविग्रहः । आसादित आसन्द्यां स्थापितः सोमोऽदितिसमानविग्रहः । उपावह्रियमाणः शकटादधिषवणफलकस्थ ग्रावस्ववरोप्यमा-णः सोमो विष्णुसमानविग्रहः । उपोत्तो वसतीवरीभिरद्भिः क्‍लेदितः सोमोऽथर्वाऽथर्व-ऋषिसमानविग्रहः । अभिषुतश्‍चूर्णितः सोमो यमसमान विग्रहः । आधयमानोऽदाभ्यग्रहे सोमांसुभिश्चाल्यमानोऽपूतं मूत्राद्युपहतं देशंपाति शोषयति विशेषेण सुद्धं करोतीत्यपूतपा आदित्यः । पूयमानो दशापवित्रेण शोध्यगानः सोमा वायुर्वायुसमानविग्रहः । क्षीरश्री-र्मैत्रावरुणग्रहे पयसा मिश्रितः सोमो मित्रसमानविग्रहः । सक्तुश्चीर्मन्थिग्रहे सक्तुभिर्श्रितः सोमो मन्थी मन्थिग्रहदेवतारूपेन्द्रसमानविग्रहः । उक्तीतश्चमसेषु षूरितः सोमो वैश्वदेवो विश्वै र्देवैः समानविग्रहः । आहुतो वह्‍नौ प्रक्षिप्तः सोनो रुद्रसमानविग्रहः आवृत्तो भक्षार्थं सदस्यानेतुं प्रतिनिवृत्तः सोमो वायुसमानाविग्रहः । प्रतिख्यातो भक्षार्थमेवेक्षितः सोमो नृचक्षा मनुष्यदृष्टिसमानविग्रहः आगत आस्ये प्रवेशितः सोमो भक्षो वैश्वानर-समानविग्रहः । भक्षयतीति व्युत्पत्त्या भक्षशब्दस्तद्वाची । नारशंसो भक्षितशेषः सन्पुन-र्वसतीवरीभिराप्यायितः सोम पितृसमानविग्रहः । आत्तोऽवभृथगमनार्थं स्वीकृतः सोमोऽसुः प्राणदेवतासमानविग्रहः । अवभृथमवप्रयन्नवभृथर्मार्थं मार्गे गच्छन्सोमः सिन्धुर्नदीदेवतासमानविग्रहः । अवगतोऽवभृथप्रदेशं प्राप्तः सोमः समुद्रदेवतासमान-विग्रहः । प्रप्‍लुतो जले प्रक्षिप्तः सोमो जलदेवतासमानविग्रहः । उदृचमुत्तमामृचं समा-प्तिरूपं गतः सोमो स्वर्गनिवासिदेवतासमानविग्रहः । एतैर्मन्तरै साध्यमुपधानं विधत्ते–  
“यज्ञो देवेभ्योऽपाक्रामत्तमवरुधं नाशक्‍नुवन्त एता यज्ञतनूरपश्यन्ता उपा-दधत ताभिर्वै ते यज्ञमवारुन्धत यद्यज्ञतनूरुपदधाति यज्ञमेव ताभिर्यजमानोऽव रुन्धे” (सं. का. ५ प्र. ४ अ. ११) इति।  
केनापि निमित्तेन देवेभ्योऽपरक्तो यज्ञऽन्यत्रागच्छत् । तं यज्ञं देवा अवरोद्धुं नाशक्‍नुवन् । तदवरोधोपायत्वेन यज्ञतन्वाख्या इष्टका दृष्ट्‍वा ता उपधाय

[[2089]]

यज्ञमेवारुन्धत । ततो यजमानोऽपि यज्ञतनूभिर्यज्ञं प्राप्‍नोति । यज्ञतनुप्रतिपादकशब्द-युक्तैर्मन्त्रैरुपधेया इष्टका यज्ञतनवः । इष्टकासंख्यां विधत्ते—  
“त्रयस्त्रिꣳ शतमुप दधाति त्रयस्त्रिꣳ शब्दै देवता देवता एवाव रुन्धेऽथो सात्मानमेवाग्निꣳ सतनुं चिनुते” (सं. का. ५ प्र. ४ अ. १) इति।  
हविर्भाजां देवतानामियं संख्या त्रिꣳत्त्रयश्चेमन्त्रे समाम्‍नाता अतः संख्याया तावतीर्देवताः प्राप्नोति । अपि च तनूपधानेन सशरीरमेवाग्निं चितवा न्भवति । एतद्वेदनं प्रशंसति—  
“सात्माऽमुष्मिलोँके भवति य एवं वेद” (सं. का. ५ प्र. ४ अ. १) इति। यदुक्तं सूत्रकारेण– “ज्योतिष्मतीं त्वा सादयामीति द्वादश ज्योतिष्मतीः” इति । तदिदं विधत्ते—  
“ज्योतिष्मतीरुप दधाति ज्योतिरेवास्मिन्दधात्येताभिर्वा अग्निश्वितो ज्वलति ताभिरेवनꣳ समिन्ध उभयोरस्मै लोकयोर्ज्योतिर्भवति” (सं. का. ५ प्र. ४ अ. १) इति।  
ज्योतिष्मतीशब्दयुक्तैर्मन्त्रैरुपधेया इष्टका ज्योतिष्मत्यः । ते च मन्त्रा अरण्य-काण्डे समाम्‍नाताः । तदुपधानेन ज्योतिः स्थापयति । किंचैताभिश्चितोऽग्निः प्रज्वलति । अतस्ताभिरेवैनमग्निं दीपतवान्भवति । ततोऽस्मै यजमानयोभयोर्लोकयोर्ज्योतिः संपद्यते। अत्र विनियोगसंग्रहः—  
प्रजेति यज्ञतनवस्त्रयस्त्रिंशत्समीरिताः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठके  
नवमोऽनुवाकः ।। ९ ।।  

### १० 
(अथ चतुर्थकाण्डे चतुर्थप्रपाठके दशमोऽनुवाकः)।  
कृति॑का॒ नक्ष॑त्रम॒ग्निर्दे॒वता॒ऽग्ने रुचः स्थ  
प्र॒जाप॑तेर्धा॒तुः सोम॑स्य॒र्चे त्वा॑ रु॒चे त्वा॑ द्यु॒ते

[[2090]]

त्वा॑ भा॒से त्वा॒ ज्योति॑षे त्वा रोहि॒णी नक्ष॑त्रं  
प्र॒जाप॑तिर्दे॒वता॑ मृगशी॑र्ष नक्ष॑त्र॒ꣳ सोमो॑ दे॒-  
वता॒ऽऽर्द्रा नक्ष॑त्रꣳ रु॒द्रो दे॒वता॒ पुन॑र्वसु॒ नक्ष॑  
त्र॒मदि॑तिर्दे॒वता॑ ति॒ष्यो॑ नक्ष॑त्रं॒ बृह॒स्पति॑र्दे॒व-  
ता॑ऽऽश्ले॒षा नक्ष॑त्रꣳ स॒र्पा दे॒वता॑ म॒धा नक्ष॑-  
त्रं पि॒तरो दे॒वता॒ फल्गु॑नी॒ नक्ष॑त्रं [ १ ]  
अ॒र्य॒मा दे॒वता॒ फल्गु॑नी॒ नक्ष॑त्रं॒ भागो॑ दे॒वता॒  
हस्तो॒ नक्ष॑त्रꣳ सवि॒ता दे॒वता॑ चि॒त्रा नक्ष॑-  
त्र॒मिन्द्रो॑ दे॒वता॑ स्वा॒ती नक्ष॑त्रं वा॒युर्दे॒वता॒  
बिशा॑खे॒ नक्ष॑त्रमिन्द्रा॒ग्नी दे॒वता॑ऽनूरा॒धा न-  
क्ष॑त्रं मि॒त्रो दे॒वता॑ रोहि॒णी नक्ष॑त्र॒मिन्द्रो॑  
दे॒वता॑ वि॒चृतौ॒ नक्ष॑त्रं पि॒तरो॑ दे॒वता॑ऽषा॒ढा  
नक्ष॑त्र॒मापो॑ दे॒वता॑ऽषा॒ढा नक्ष॑त्रं॒ विश्वे॑ दे॒वा  
दे॒वता॑ श्रोणा नक्ष॑त्रं विष्णु॑र्देवता श्रवि॑ष्ठा  
नक्ष॑त्रं॒ वस॑वः ( २ ) दे॒वता॑ श॒तर्मिष॒ङ्‍नक्ष॑-  
त्र॒मिन्द्रो॑ दे॒वता॑ प्रोष्ठप॒दा नक्ष॑त्रम॒ज एक॑पा-  
द्दे॒वता॑ प्रोष्ठप॒दा नक्ष॑त्र॒महि॑र्बु॒घ्‍नियो॑ दे॒वता॑  
रे॒वती॒ नक्ष॑त्रं पू॒षा दे॒वता॑ऽश्व॒युजौ॒ नक्ष॑त्रम॒  
श्विनौ॑ दे॒वता॑ऽप॒भर॑णी॒नक्ष॑त्रं य॒मो दे॒वता॑  
पू॒र्णा प॒श्चाद्यत्ते॑ दे॒वा अद॑धुः [ ३ ] ।।  
[फल्गु॑नी॒ नक्ष॑त्रं॒ वस॑व॒स्त्रय॑स्त्रिꣳशच्‍च]

[[2091]]

इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठके दशमोऽनुवाकः ।। १० ।।

(अथ चतुर्थकाण्डे चतुर्थप्रपाठके दशमोऽनुवाकः )।  
नवमेऽनुवाके यज्ञतन्वाख्या इष्टका उक्ताः । अथ दशमे नक्षत्रेष्टका उ-च्यन्त।  
कल्पः “पूर्णा पश्चादिति पौर्णमासीं पुरस्तादुपधाय कृत्तिका नक्षत्रमिति नक्षत्रेष्टकाः पुरस्तात्प्रतीचीरसंस्पृष्टाः पूर्वं पूर्वामुपधायापरामपरामा विशाखाम्यां दक्षिणेन स्वयमातृण्णां रीतिं प्रतिपादयति, यत्ते देवा अदधुरित्यमावास्यां पश्चादुपधायावशिष्टनां पूर्वां पूर्वामाऽपभरणीभ्य उत्तरेण स्वयमातृण्णां रीतिं प्रतिपादयति, पौर्णमासीमन्तत ऋचे त्वा रुचे सर्वासु नक्षत्रेष्टकास्वनुषजति” इति।  
येयं स्वयमातृण्णेष्टका तस्याः पूर्वस्यां(र्वां )दिशमारभ्य प्रदक्षिणावृत्त्येष्टका उपदध्यात् । तत्र येष्टका पौर्णमास्याख्या पूर्वस्यां दिश्युपधेया तां सर्वासामन्तत उपद-ध्यात् । तत्र प्रथममन्त्रपाठस्तु—  
कृत्तिका नक्षत्रमिति । अम्बा दुला नितत्‍निरित्यादिका ज्योतिरूपा या देवता दिव्या भासान्ते ताः कृत्तिकाः । तासां समुदायरूषमेकं नक्षत्रं, तस्य च नक्षत्र-स्याग्निर्देवता स्वामित्वेन वर्तते । ह कृत्तिका यूयमग्ने, प्रजापतेर्धातुः सोमस्य च संबन्धिन्यो रुचो दीप्तयः स्थ । प्रजापतेर्धातुश्च पालकत्वोत्पादकत्वाकारेण भेदः । उक्तदेवतारूपे हे इष्टके, ऋचे स्तुतिरूपमन्त्रसिद्ध्यर्थं त्वामुपदधामि । तथा रुचे शारीरकान्तिसिद्ध्यर्थं त्वामुपदधामि । द्युद्भाज्योतिःशब्दा अग्निसूर्यचन्द्राणां दीप्ति-वाचकाः । तत्तत्सिदध्यार्थं त्वामुपदधामि । एवमुत्तरेष्वपि नक्षत्रमन्त्रेषु योजनीयम् । द्वितीयनक्षत्रमन्त्रमारभ्य षड्‍‍‍विंशतिनक्षत्रमन्त्राणां पाठस्तु—  
रोहिणी नक्षत्रमिति । अथ रोहिण्यादयो नक्षत्रविशेषा ज्योतिः शास्त्रा भिज्ञेषु तदीव्यवहाराभिज्ञेषु च प्रसिद्धाः । तिष्यः पुष्यः । द्वितीया रोहिणी ज्येष्ठा । विचुतश-(च्छ)व्दो मूलवाची । ज्योतिर्मण्डलद्विरूपतायां द्विवचनम् । पितृशब्दोऽत्र निर्ऋतिवाची । आधानेन पालनात्पितृत्वम् । श्रोणाशब्दः श्रवण-

[[2092]]

वाची । श्रविष्ठाशब्दो धनिष्ठावाची । शतभिषङ्‍नक्षत्रस्य वरुणो देवता स च परमैश्वर्य-योगादिन्द्र इत्युच्यते । प्रोष्ठपदा भाद्रपदाः ।  
अथ पौर्णमास्यमावास्याभिधेययोरिष्टकयोर्यौ मन्त्रौ तयो प्रतीके दर्शयति—  
पूर्णा पश्चादिति । एतच्चोभयं तृतीयकाण्डस्य पञ्चमप्रपाठकादौ व्याख्यातम्। एतैर्मन्त्रैःसाध्यमुपधानं विधत्ते–  
“नक्षत्रेष्टका उप दधात्येतानि वै दिवो ज्योतीꣳ षि तान्येवाव रुन्धे” [सं. का. ५ प्र. ४ अ. १] इति।  
नक्षत्रशब्दोपेतैर्मन्त्रैरुपधेया इष्टका नक्षत्रेष्टकाः । यानि कृत्तिकादीनि द्युलोकसंबन्धीनि ज्योतींषि अतस्तदु(नेनो)पधानेन तान्येव प्राप्‍नोति । प्रकारान्तरेण प्रशंसति—  
“सुकृतां वा एतानि ज्योतिꣳषि यन्नक्षत्राणि तान्येवाऽऽप्‍नोत्यथो अनूकाश-मेवैतानि ज्योतीꣳषि कुरुते सुवर्गस्य लोकस्यानुख्यात्यै” [सं. का. ५ प्र. ४ अ. १] इति।  
ये शोभनं शास्त्रविहितं पुण्यं कर्म कुर्वान्ति ते सुकृतिनः । तेषामेतानि दिविदृश्यमानानि नक्षत्ररूपाणि ज्योतींषि । ते हि पुण्यकृतः स्वर्गं गत्वा भासमानविग्र-हास्तान्याप्‍नुवन्ति । अत एव तदुपधानेन तदीयानि ज्योतींषि प्राप्‍नुवन्ति । अपि चैतानि नक्षत्रज्योतींष्यनु तेनोपधानेन किंचित्प्रकाशं करोति । स च प्रकाशः स्वर्गलोकाविर्भा-वाय संपद्यते । अथोपधाने कंचिद्विशेषं विधत्ते–  
“यत्सꣳ स्पृष्टा उप दध्याद्‍वृष्ट्यै लोकमपि दध्यादवर्षुकः पर्जन्यः स्यादसꣳ स्पृष्टा उप दधाति वृष्ट्या एव लोकं करोति वर्षुकः पर्जन्यो भवति” [सं. का. ५ प्र. ४ अ. १] इति।  
इष्टकानां परस्परं स्पर्शे सति वृष्टेः स्थानस्याऽऽच्छादितत्वात्पर्जन्यो वृष्टिर-हितो भवति, असंस्पर्शे तु तच्छिद्रस्य वृष्टिस्थानत्वान्मेघो वर्षणशीलो भवति ।  
उपधाने विशेषान्तरं विधत्ते—  
“पुरस्तादन्याः प्रतीचीरुप दधाति पश्चादन्याः प्राचीस्तस्मात्प्राचीनानि च प्रतीचीनानि च नक्षत्राण्या वर्तन्ते” [सं. का. ५ प्र. ४ अ. १] इति।

[[2093]]

स्वयमातृण्णाया दक्षिणभागे पूर्वां दिशमारभ्य प्रत्यगवसानाः कृत्तिकादिवशाखा-न्ता इष्टका उपध्यात् । अनूराधाद्यपभरण्यन्ता इष्टकाः स्वयमातृण्णायां उत्तरभागे प्रतीचीं दिशमारभ्य प्रागवसानान उपदध्यात् । स्वयमातृण्णाया दक्षिणोत्तरभागस्थितयोः पङ्क्त्योर्मध्ये पश्चिमायां दिशि समरूपेणामावास्याख्यामिष्ठकामुपदध्यात् । स्वयमातृ-ण्णाया दक्षिणोत्तरभागस्थितयोः । पङ्क्त्योर्मध्ये पूर्वस्यां दिशि समरूपेण पौर्णमास्या-ख्यामिष्टकामुपदध्यात् । यस्मादेवं तस्माल्लोकेऽपिर्नक्षत्राणि गोलकस्यापि दक्षिणे भाके पश्चिमाभिमुखानि, उत्तरभागे तु प्राङ्‍मुखानीत्वेवमावर्तन्ते । अत्र विनियोगसंग्रहः—  
कृत्ति नक्षत्रेष्टकाः स्युः सप्तविंशतिरीरिताः ।  
ऋचे त्वा सर्वशेषः स्यात्पूर्णा यत्त इति द्वयम् ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे चतुर्थप्रपाठके  
दशमोऽनुवाकः ।। १०।।

### ११ 
(अथ चतुर्थाष्टके चतुर्थप्रपाठके एकादशोऽनुवाकः) ।  
मधु॑श्च॒ माध॑वश्‍च॒ वास॑न्तिकावृ॒त् शु॒क्रश्‍च॒  
शुचि॑श्‍च॒ ग्रैष्मा॑वृ॒तू नभ॑श्‍च नभ॒स्य॑श्च॒ वा-  
र्षि॑कावृ॒तू इ॒षश्‍चो॒र्जश्‍च॑ शार॒दावृ॒तू सह॑श्‍च  
सह॒स्य॑श्‍च॒ हैम॑न्तिकावृ॒तू तप॑श्‍च तप॒स्य॑श्‍च  
शौशि॒रावृतू अग्‍नेर॑न्तश्ले॒षो॑ऽसि कल्पे॑तां॒  
द्यावा॑पृथि॒वी कल्प॑न्ता॒माप॒ ओष॑धीः॒ कल्प॑-  
न्ताम॒ग्‍नयः॒ पृथ॒ङ मम॒ ज्यैष्ठ्या॑य॒ सव्र॑ताः  
[ १ ] ये॑ऽग्नयः॒ सभ॑नसोऽन्त॒रा द्यावा॑पृथि॒-  
वी शौ॑शि॒रावृतू अ॒भि कल्प॑माना॒ इन्द्र॑मिव

[[2094]]

दे॒वा अ॒भि सं वि॑शन्तु सं॒यच्‍च॒ प्रचे॑ताश्‍चा॒-  
ग्नेः सोम॑स्य॒ सूर्य॑स्यो॒ग्रा च॑ भी॒मा च॑ पि-  
तृ॒णां य॒मस्येन्द्र॑स्य घ्‍रु॑वा॒ च॑ पृथि॒वी च॑  
दे॒वस्य॑ सवि॒तुर्म॒रुतां वरु॑णस्य ध॒र्त्री च धरि॑त्री  
च मि॒त्रावरु॑णयोर्मि॒त्रस्य॑ धा॒तुः प्रा-  
ची॑ च प्र॒तीची॑ च॒ वसू॑नाꣳ रु॒द्राणा॑म् [ २ ]  
आ॒दि॒त्यानां॒ ते तेऽधि॑पतय॒स्तेभ्यो॒ नम॒स्ते  
नो॑ मृडयन्तु॒ ते यं द्वि॒ष्मो यश्‍च॑ नो॒ द्वेष्टि॒ तं  
वो॒ जम्मे॑ दधामि स॒हस्र॑स्य प्र॒भा अ॑सि स-  
हस्र॑स्य प्रति॒मा अ॑सि स॒हस्र॑स्य वि॒मा अ॑सि  
सहस्त्र॑स्यो॒न्मा अ॑सि साह॒स्त्रो॑ऽसि स॒हस्रा॑य  
त्वे॒मा मे॑ अग्‍न॒ इष्ट॑का धे॒नवः॑ स॒न्त्वेका॑ च  
श॒तं च॑ स॒हस्रं॑ चा॒युतं॑ च ( ३ ) नि॒युतं॑ च  
प्र॒युतं॒ चार्बु॑दं च॒ न्यर्बु॑दं च समु॒द्रश्‍च॒ मध्यं॒  
चान्त॑श्‍च परा॒र्धश्‍चेमा मे॑ अग्‍न॒ इष्ट॑का धे॒-  
नवः॑ सन्तु ष॒ष्टिः स॒हस्र॑म॒युत॒मक्षी॑यमाणा  
ऋत॒स्थाः स्थ॑र्ता॒वृधो॑ घृत॒श्‍चुतो॑ मधु॒श्‍चुत॒  
ऊर्ज॑स्वतीः स्वधा॒विनि॒स्ता मे॑ अग्न॒ इष्ट॑का  
धे॒नवः॑ सन्तु वि॒राजो॒ नाम॑ काम॒दुघा॑ अ॒मु-  
त्रा॒मुष्मिँ॑ल्लो॒के [ ४ ] ।।  
( सव्र॑ता रु॒द्राणा॑म॒युतं॑ च॒ पञ्च॑चत्वारिꣳशच्‍च )।

[[2095]]

( अथ चतुर्थकाण्डे चतुर्थप्रपाठके एकादशोऽनुवाकः ) ।  
दशमेऽनुवाके नक्षत्रेष्टका उक्ताः । अथैकादश ऋतव्याख्या इष्टका उ-च्यन्ते।  
कल्पः—“मधुश्च भाधवश्चेति द्वे ऋतव्ये समानतया द्वे देवते” इति ।  
पाठस्तु—  
मधुश्‍च माधवश्‍चेति । मधुश्चैता मासः । माधवो वैशाखो मासः । तावुभौ वसन्तसंबन्धिनावृत्ववयवौ । यद्यप्येतौ द्वौ मन्त्रौ तथाऽपि सहपठितत्वात्तया देवतयेति शेषं सकृदेवोच्‍चार्य द्वे इष्टके प्रथमचितावुपदध्यात् । कल्पः—“शुक्रश्च शुचिश्चेति द्वे ऋतव्ये समानतया द्वे देवते” इति । पाठस्तु—  
शुक्रश्‍च सुचिश्‍चेति । शुक्रो ज्येष्ठः । शुचिरषाढः । तावभौ ग्रीष्मसं-बन्धिनावृत्ववयवौ एतने मन्त्रेण द्वितीयस्यां चितौ द्व उपदध्यात् । कल्पः—नमश्च नमस्यश्चेति चतस्र ऋतव्या द्वे द्वे समानतया देवते” इति । पाठस्तु—  
नभश्‍च नभस्यश्‍चेति । नभः श्रावणः । नमस्यो भाद्रपदः । तावुभौ वर्षाणां संवन्धिनावृत्ववयवौ । इष आश्वयुजः । ऊर्जः कार्तिकः । तावुभौ शर त्संबन्धिनावृत्व-वयवौ । एतन्मन्त्रसाध्याश्चतस्र इष्टका मध्यमचितावुपदध्यात् ।  
कल्पः—“सहश्च सहस्यश्चेति द्वे ऋतव्ये समानतया (द्वे) देवते” इति ।  
पाठस्तु—  
सहश्‍च सहस्यश्‍चेति । सहो मार्गशीर्षः । सहस्यः पौषः । तावुभौ हेमन्त-संबन्धिनावृत्ववयवौ । एतमन्त्रसाध्ये द्वे इष्टके चतुर्थ्यां चितावुपदध्यात् । कल्पः—“तपश्च तपस्यश्चेति द्वे ऋतव्ये समानतया द्वे देवते” इति । पाठस्तु—  
तपश्‍च तपश्यश्‍चेति । तपो माघः । तपस्यः फाल्गुनः । एतावुभौ शि-शिरसंबन्धिनावृत्ववयवौ । एतमन्त्रसाध्ये द्वे इष्टके पञ्चम्यां चितावुपदध्यात् ।

[[2096]]

अथ सर्वेष्वप्यनुपञ्जनीयं मन्त्रशेषमाह—  
अग्नेरन्त इति । हे ऋतुविशेष त्वं चीयमानस्याग्नेरन्तःश्लेषोऽसि । यथा कुड्यस्यान्तर्दार्ढ्यार्थं काष्ठपाशाणादयः श्लिष्यन्ते तद्वान्मप्राग्निं चिन्वतो यजमानस्य ज्यैष्ठ्यायोत्कर्षार्थमिमे द्यावापृथिव्यौ कल्पेतां स्वोचितमुपकारं संपादयताम् । समानं व्रतं कर्म येषां ते सव्रता एकस्मिकर्मण्यवस्थिता आवहनीयाद्यग्नयोऽपि पृथक्कल्पतां स्वस्वो-चितव्यापारं संपादयन्तु । किंच द्यावापृथिवी अन्तरा द्यावा पृथिव्योर्मध्ये वर्तमानाः समनस एकमनस्का येऽग्नयस्ते सर्वेऽपि शिशिरसंबन्धि नावृत्ववयवावभिकल्पमानाः सर्वतः संपादयन्तु एतत्कर्माभिसंविशन्तु । इन्द्रमिब देवा यथाऽन्ये सर्वे देवा इन्द्रमभितः सेवन्ते तद्वत् । हे इष्टके ईदृगृतुस्वरूपां त्वामुपदधामीति तात्पर्यार्थः । यदा वसन्ताद्यृतुमन्त्र* शेषत्वेनायं पठ्यते तदानीं शैशिरावृतू शैशिरसमानौ वासन्तिकावृवू इत्याद्यर्थो व्याख्येयः ।  
एतन्मन्त्रसाध्यमुपधानं विधत्ते–  
“ऋतव्या उप दधात्यृतूनां क्‍लृप्‍त्यै द्वंद्वमुप दधाति तस्माद्‍द्वंद्वभृतवः” (सं. का. ५ प्र. ४ अ. २) इति।  
यस्मादिष्टकयोद्वंर्द्वंमुपधीयते तस्मान्मासयोर्द्वयमृतुस्वरूपं भवति । मध्यम-चितौ चतुष्टयोपधानं विधत्ते–  
“अधृतेव वा एषा यन्मध्यामा चितिरन्तरिक्षामिव वा एषा द्वंद्वमन्यासु चि तीषूप दधाति चतस्रो मध्ये धृत्यै” (सं. का. ५ प्र. ४ अ. २) इति।  
यैषा मध्यमा चित्तिः सेयं भूमिं न स्पृशति, नापि दिवं, तस्मादियमघृते वाऽऽधाररहितेव तिष्ठति । अत एवान्तरिक्षसमाना । तस्मादन्यासु चिप्तीषु द्वंद्व मात्रोप-धानेऽप्यस्यां चितौ धारणार्थं चतस्र उपध्यात् ।  
अथ सर्वर्तव्याः सामान्येन प्रशंसति—  
“अन्तःश्लेषणं वा एताश्चितीनां यदृतव्या यदृतव्या उपदधाति चितीनां विधृत्यै” [सं. का. ५ प्र. ४ अ. २] इति।  

* आदर्शपुस्तकेषु “मन्त्रविशेषत्वेन” इति पाठः । स प्रामादिकः ।

[[2097]]

यथा कुड्यादेर्दृढधारणाय पाषाणाद्यन्तःश्लेषणं तथा चितीनां दृडधारणाय ऋतव्या उपदध्यात् । एतासामृतव्यानामुपरि शैवालस्योपधानं विधत्ते—  
“अवकामनूप दधात्येषा वा अग्नेर्योनि सयोनिमेवाग्निः चिनुते” [सं. का. ५ प्र. ४ अ. २] इति।  
उदकजन्मां शैवालापरपर्यायामवकामुपर्युपदध्यात् । आपो ह्यग्रेः स्थानं, “स निलायत सोऽपः प्राविशत्’ इति श्रुत्यन्तरात् । अवका च जलस्य कार्यत्वाज्‍ज लवद-ग्‍नेर्योनिः । अतस्तदुपधानेन सयोनिमेवाग्निं चितवान्भवति ।  
प्रकारान्तरेणावकासहिता ऋतव्यास्तद्वेदनं च प्रशंसति–  
“उवाच ह विश्वामित्रोऽददित्स ब्रह्मणाऽन्नं यस्यैता उपधीयान्तै य उ चैना एवं वेददिति” (सं. का. ५ प्र. ४ अ. २) इति।  
यस्य यजमानस्यावकायुक्ता ऋतव्या उप धीयन्ते, योऽप्येता जानाति स उपधाता च ब्रह्मणा मुख्यया ब्राह्मणवृत्त्याऽन्नमददित्सर्वथाऽप्यन्नं भक्षयत्येवेति विश्वा-मित्रः स हायमुवाच । तस्मादेताः स्तुत्या इत्यर्थः ।  
कल्पः—“अथ यो न प्रतितिष्ठेत्स ऋतुमारभमाण एकचित्तीकमेव चिन्वीत संयच्‍च प्रचेताश्चेति पञ्च नानामन्त्रा उत्तरवेद्यामुपदध्यात्” इति।  
तत्र प्रथमेष्टकामन्त्रमाह—  
संयच्‍च प्रचेता इति । अग्निसोमसूर्याणां संयत्संयमनकारणं यदस्ति, प्रचेताः प्रकाशज्ञानहेतुश्च योऽस्ति, हे इष्टके तदुभयरूपा त्वमसि । अथ द्वितीये ष्ठकामन्त्रमाह—  
उग्रा च मीमेति । पित्रादीनां येयमुग्रा ताडनादिशक्तिर्या च भीमा भयं करशक्तिस्तवुभयरूपा त्वमसि । अथ तृतीयेष्टकामन्त्रमाह—  
घ्‍रुवा च पृथिवीति । सवित्रादीनां या ध्‍रुवा स्थिरा शक्तिर्या च पृथिवी विस्तीर्णा शक्तिस्तदुभयरूपा त्वमसि । अथ चतुर्थेष्टकामन्त्रमाह—

[[2098]]

धर्त्री च धरित्रीति । मित्रावरुणादीनां या धारणसक्तिर्या च परप्रेरणारूपा धारयितृत्वशक्तिस्तदुभयरूपा त्वमसि । अथ पञ्चमेष्टकामन्त्रमाह—  
प्राची च प्रतीचीति । वस्यादीनां प्राग्वर्तिनी या शक्तिर्या च प्रतीचीदि (त्यग्दि) ग्वर्तिनी तयोर्हि दिशोः सर्वे प्राणिन एतदाज्ञामनुसृत्यैव वर्तन्ते । हे ईष्टके तथा-विधशक्तिरूपा त्वमसि । अथ सर्वेष्वप्यनुषञ्जनीयं मन्त्रशेषमाह—  
ते तेऽधिपतय इति । तेऽग्निसोमादयस्तत्तन्मन्त्रोक्ता देवा हे इष्टके ते तवा-धिकं पालयितारः । तेऽम्यो नम इत्यादिकं तु पञ्चचोडामन्त्रवद्व्याख्येयम् ।  
ता एता इष्टका षष्ठचितौ विधातुमादौ षष्ठीं चितिं विधत्ते–  
“संवत्सरो वा एतं प्रतिष्ठायै नुदते योऽग्निं चित्वा न प्रतितिष्ठति पञ्च पूर्वा-श्चितयो भवन्त्यथ षष्ठीं चितिं चिनुते पढ्‍वा ऋतवः संवत्सर शतुष्वेव संवत्सरे प्रति तिष्ठति” (सं. का. ५ प्र. ४ अ. २) इति।  
यो यजमानः पूर्वोक्तप्रकारेण पञ्चचितीकमग्निं चित्वाऽप्युत्तरक्रत्वनुष्ठानाय द्रव्यादिसंपत्तिरूपां प्रतिष्ठां न प्राप्‍नोति, एतं यजमानं संवत्सराभिमानी देवः प्रतिष्ठाया अपनुदते । तथा सति याः पूर्वाः पञ्च चितय आसंस्ताभिः प्रतिष्ठाया अलाभात्तदपेक्षया येयं चितिः षष्ठी तां चिनुयात् । षट्संख्यया बूद्धिस्था ऋतवः । तद्‍द्वारा संवत्सरे प्रति-तिष्ठति।  
षष्ठीं चितिं विधाय तत्र संयच्‍चेत्यादिमन्त्रसाध्यमुपधानं विधत्ते–  
“एता वा अधिपत्नीर्नामेष्टका यस्यैता उपधीयन्तेऽधिपतिरेव समानानां भवति” (सं. का. ५ प्र. ४ अ. २) इति।  
अधिपतिशब्दयुक्तैर्मंत्रैरुपधेया इष्टका श्रधिपत्न्यः । तदुपधानेन स्वसमानानां पुरुषाणां स्वयमधिपतिर्भवति । उपधानाकाले ध्यानविशेषं विधत्ते—  
“यं द्विष्यात्तमुपदधद्ध्यायेदेताभ्य एवैनं देवताभ्य आ वृश्चति ताजगार्ति मार्छति” (सं. का. ५ प्र. ४ अ. २) इति।  
एतद्वाक्यं पञ्‍चचोडाब्राह्मणवद्व्याख्येयम् ।

[[2099]]

कल्पः—“सहस्रस्य प्रभा असीति सहस्रेण हिरण्यशल्कैरु* र्ध्वस्तिष्ठन्प्रति-दिशमग्निं प्रोक्षति” इति । पाठस्तु –  
सहस्रस्य प्रमेति । हे इष्टके प्राच्यां दिशीष्टकासहस्रस्य प्रभा तुल्याऽसि । एवं दक्षिणस्यां दिशि सहस्रस्य प्रतिमा तुल्याऽसि । तथा पश्चिमायां दिशि सहस्रस्य विमा तुल्याऽसि । तथोत्तरस्यां दिशि सहस्रस्योन्मा तुल्याऽसि । हे चित्याग्‍ने त्वमूर्ध्वायां दिशि सहस्त्रसंबन्ध्यसि । अतः सहस्त्राय सहस्त्रसंख्याकफलसिद्ध्यर्थं त्वां प्रोक्षामि । एतन्मन्त्रसाध्यं प्रोक्षणं विधत्ते—  
“अङ्गिरसः सुवर्गं लोकं यन्तो या यज्ञस्य निष्कृतिरासीत्तामृमिभ्यः प्रत्यौह-न्तद्धिरण्यमभवद्यद्धिरण्यशल्कैः प्रोक्षवि यज्ञस्य निष्कृत्या अथो भेषजमेवास्मै करोत्यथो रूपेणैवैनꣳ समर्धयत्यथो हिरण्यज्योतिपेव सुवर्गं लोकमेति” (सं. का. ५ प्र. ४ अ. २) इति।  
अङ्गिरसो महर्षयः कर्मानुष्ठायिनो यदा स्वर्गं गतास्तदानीं यज्ञस्य यन्मूल्यं स्वाधीनत्वकारणसाधनद्रव्यं तदप्येभ्य ऋषिभ्यः प्रददः । तच्च द्रव्यं हिरण्यमभवत् । ततो हिरण्यशल्कैर्हस्तोद्धृतैः सह प्रोक्षणं यत्तन्मूल्यदानेन यज्ञनिष्क्रयार्थं संपद्यते । अषि च वैकल्यपरिहाररूपं भेषजमग्न्यर्थं संपादयति । अपि च हिरण्यसंबन्धादेनमग्निं रूपसमृद्धं करोति । अत एवान्यत्राऽऽम्‍नात्—“यथा ह वै योषा सुवर्णꣳ हिरण्यं षेशलं बिभ्रति रूपाण्यास्ते” इति । अपि चायं यजमानो हिरण्यरूपेणैव ज्योतिषा मार्गं दृष्ट्‍वा स्वर्गं प्राप्‍नोति ।  
तस्मिन्प्रोक्षणे सहस्रस्य प्रमेत्यादिमन्त्रं विनियुङ्‍क्ते—  
“साहस्रवता प्रोक्षति साहस्रः प्रजापतिः प्रजापतेराप्‍त्यै” [सं. का. ५ प्र. ४ अ. २] इति।  
सहस्रोऽसीत्येवं साहस्रशब्दो यस्मिन्प्रोक्षणमन्त्रसंघेऽस्ति सोऽयं साहस्त्र वान्। प्रजापतिश्च सहस्रसंख्याकजगदुत्पादकत्वात्साहस्रः । अतोऽयं मन्त्रः प्रजा-पतिप्राप्तये भवति ।  
* ख. पुस्तके ‘ऊर्ध्वं तिष्ठन्निति पाठो भवितुं युक्त इति टिप्पणिका’

[[2100]]

कल्पः—इमा मे अग्न इष्टका धेनवः सन्त्वितीष्टका धेनूर्यजमानः कुरुते” इति । पाठस्तु—  
इमा भे अग्न इति । हेऽग्न इमा उपहिता इष्टका मे मम धेनवो धेनुवत्प्रीति-हेतवः सन्तु । शतादयः परार्धान्ता दशोत्तराः संख्याविशेषाः । एकशतसहस्त्रादिसंख्या-संख्येयाः सत्यो मां प्रीणयन्तु । यदा ममैकया प्रीतिस्तदा शतं भूत्वेत्येवं सर्वत्र द्रष्टव्यम्। उत्तरवाक्यसंबन्धार्थमिमा मे अग्न इत्यादेः पुनर्वचनम् । हे इष्टका षष्ट्यादिसंख्यासंख्येयाः सत्योऽक्षीयमाणाः क्षयरहिता ऋतस्था यज्ञवर्तिन्यः स्थ, ऋतावृधो यज्ञवर्धयित्र्यो भवत, घृतश्‍चृतो घृतक्षरणशीला मधुश्‍चुता मधुररसक्षरणशीला ऊर्जस्वतीर्बलवत्य स्वधाविनी-रन्नवत्यश्च स्थ भवथ । ता मे अग्न इत्यादि वक्ष्यमाणवाक्यसंबन्धार्थम् । विराजो विविधं राजमानाः । कामदुघाः कामानां दोग्घ्ऱ्यः । श्रमुत्र सामान्येन स्वर्गमात्रेऽमुष्मिल्लोँके वि-शेषत इन्द्रादिलोके धेनवः सन्त्वित्यन्वयः । मन्त्रस्व तात्पर्यं दर्शयति—  
“इमा मे अग्‍न इष्टका धेनवः सन्त्वित्याह धेनुरेवैनाः कुरुते ता एनं काम-दुघा अमुत्रामुष्मिल्लोँक उप तिष्ठन्ते” (सं. का. ५ प्र. ४ अ. २) इति।  
अत्र विनियोगसंग्रहः—  
मधुश्च द्वादशर्तव्या अग्नेरित्यनुषज्यते ।  
संयच्‍चोग्रा घ्‍रुवा धर्ती प्राची षञ्चेष्टका इमाः ।।  
षष्ठ्यां चितौ सर्वशेषस्ते त इत्यादिको मतः ।  
सहस्रपञ्‍चभिर्मन्त्रैर्दिक्षु मध्ये च तां चितिम् ।।  
सहस्रस्वर्णशकलैः प्रोक्ष्ये(क्षे)त्तत इमामि (इ)ति ।  
स्वामी धेनूः करोत्येतास्त्रयोविंशति मन्त्रकाः ।।  
अथ मीमांसा।  
चतुर्थांध्यायस्य चतुर्थंपादे चिन्तितम्–

[[2101]]

नित्या षष्ठी चितिर्नो वा पञ्‍त्तापूर्व [ पेक्ष ]त्वतोऽग्रिमः।  
अपवृ*त्तावप्रतिष्ठां निमित्तीकृत्य नोऽग्रिमः।।  
अग्‍नौ श्रूयते “ योऽग्निं चित्वा न प्रतितिष्ठति पञ्‍च पूर्वाश्चितयो भवन्त्यथ षष्ठीं चितिं चिनुते ” इति। लाङ्गलेन कृष्ट व्यामगात्रे भूप्रदेशे नानाविधामिरिष्टकाभिः पक्ष्याकारेण स्थण्डिलं निष्पाद्यते, सेयं चितिः। तादृश्यः पञ्‍च चितयः पूर्वाः क्रियन्ते। अथ षष्ठी चितिः। तत्र षण्णां पूरणी षष्ठीति व्युत्पत्तौ पूर्वाः पञ्च चितयोऽपेक्ष्यन्ते। अन्यथा पट्संख्यापूरकत्वासंभवात्। तस्मादेकप्रयोगनियमादितरचितिवन्नित्येति चेन्मैवम्। अग्‍नि चित्वोति पूर्वाभिरेव पञ्‍चमिश्चितिभिर्नित्यस्याग्‍निचयनस्य समाप्तौ सत्यां पश्चाद्यो न प्रतितिष्टति असौ षष्ठीं चितिं चिनुत इति कर्तृसमानाधिकृतेन यच्छव्देनाप्रतिष्ठां निमित्तीकृत्य विधानात्षष्ठी नैमित्तिकी। ततः पञ्चचितीको नित्योऽग्‍नि- र्नैत्तिकस्त्वेकचितीक इति न प्रयोगैक्यं, पूरणप्रत्ययस्तु अभिधानापेक्षयोपषद्यते। पूर्वाः पञ्‍च चितयोऽभिहिता अभिधास्यमानां षष्ठीं चितिं चिनुत इति वचनव्यक्तिः।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठके  
एकादशोऽनुवाकः ।। ११।।

### १२ 
(अथ चतुर्थकाण्डे चतुर्थप्रपाठके द्वादशोऽनुवाकः)

स॒मिद्दि॒शामा॒शया॑ नः सुव॒र्विन्मधो॒रतो॒  
माध॑वः॒ पा॒त्व॒स्मान्। अ॒ग्निर्दे॒वो दु॒ष्टरी॑तु॒र-  
दा॑भ्य इ॒दं क्ष॒त्र्रꣳ र॑क्षतु॒ पात्व॒स्मान्। र॒थं॒-  
त॒रꣳ साम॑भिः पात्व॒स्मान्गा॑य॒त्री छन्द॑सां  
वि॒श्वरू॑पा। त्रि॒वृन्नो॑ वि॒ष्ठया॒ स्तोमो॒ अ-  
*न्यायमालाविस्तरे तु अण्वृक्तत्वप्रतिष्ठानिमित्तीकृतितोऽन्तिम इति पाठः।

[[2102]]

ह्‍नाꣳ॑ सुमु॒द्रो वात॑ इ॒दमोज॑ पिपर्तु। उ॒ग्रा  
दि॒शाम॒भिभू॑तिर्वयो॒घाः शुचिः॑ शुक्रे॑ अह॑-  
न्योज॒सीना॑। इन्द्राधि॑पतिः पिपृता॒दतो॑ नो॒  
महि॑ [ १ ] क्ष॒त्रं वि॒श्वतो॑ धारये॒दम्। बृ॒  
हत्साम॑ क्षत्र॒भृद्‍वृद्धवृ॑ष्णियं त्रि॒ष्टुभौजः॑ श-  
भि॒तमु॒ग्रवरिम्। इन्द्र॒ स्तोमे॑न पञ्चद॒शेन॒  
मध्य॑मि॒दं वाते॑न॒ सग॑रेण रक्ष। प्राची॑ दि॒-  
शाꣳ स॒हय॑शा॒ यश॑स्वती॒ विश्वे॑ देवाः प्रा॒वृ-  
षाऽह्‍नाꣳ सुव॑र्वती। इ॒दं क्ष॒त्रं दुष्टर॑म॒स्‍त्‍वो-  
जोऽना॑धृष्टꣳ॑ सह॒स्रिय॒ꣳ सह॑स्वत्। वै॒रू॒पे  
साम॑सि॒ह तच्छ॑केम॒ जग॑त्यैनं वि॒क्ष्वा वे॑श-  
यामः। विश्वे॑ देवाः सप्तद॒शेन॑ [ २ ] वर्च॑  
इ॒दं क्ष॒त्त्रꣳ स॑लि॒लबा॑तमु॒ग्रम्। ध॒र्त्री दि॒शो  
क्ष॒त्त्रमि॒दं दा॑धारोप॒स्थाऽऽशा॑नां मि॒त्रव॑द॒  
स्‍त्‍वोजः॑ मित्रा॑वरुणा श॒रदाऽहूनं॑ चिकित्‍नु  
अ॒स्मै रा॒ष्ट्राय॒ महि॒ शर्म यच्छतम्। वै॒-  
रा॒जे साम॒न्नधि॑ मे मनी॒षाऽनु॒ष्टुभा॒ सभृ॑तं  
वी॒र्यꣳ॑ सहः॑। इ॒दं क्षत्त्रं मि॒त्र॑वदा॒र्द्रदा॑नु मि-  
त्रावरुणा॒ रक्ष॑त॒माधिपत्यैः। स॒म्‍राड्‍‍दि॒शाꣳ  
स॒हसा॑म्‍नी सह॑स्वत्यृ॒तुर्हे॑म॒न्तो वि॒ष्ठया॑ नः  
पिपर्त। अ॒व॒स्युवा॑ताः [ ३ ] बृह॒तीर्नु शक्व॑  
रीरि॒मं य॒ज्ञम॑वन्तु नो घृ॒ताचीः॑। सुव॑र्वती

[[2103]]

सु॒दुधा नः॒ पय॑स्वती दि॒शां दे॒व्यंवतु नो घृ॒  
ताची॑। त्वं गो॒पाः पुरए॒तोत प॒श्‍चाद्‍‍बृह॑  
स्पते॒ याम्यां॑ युङ्‍‍ग्‍घि वाच॑म्। ऊ॒र्ध्वा दि॒  
शाꣳ रन्ति॒राशौष॑धीनाꣳ संवत्स॒रेण सवि॒ता  
नो॒ अह्‍ना॑म् रे॒वत्सामाति॑च्छन्दा उ॒ छ  
न्दोऽजा॑तशत्रु स्यो॒ना नो॑ अस्तु स्तोम॑त्रय-  
स्त्रिꣳ शे॒ भुव॑नस्य पत्‍नि॒ विव॑स्वद्वाते अ॒भि  
नः॑ [ ४ ] गृ॒णा॒हि॒। घृतव॑ती सवि॒तराधि॑-  
पत्येः॒ पयस्वती॒ रन्ति॒राशा॑ नो अस्तु।  
घ्‍रु॒वा दि॒शां विष्णु॑प॒त्‍न्‍यघो॑रा॒ऽस्येशा॑ना॒ स-  
ह॑सो॒ या म॒नोत। बृह॒स्पति॑र्मात॒रिश्वो॒त  
वा॒युः सं॑धुवा॒ना वाता॑ अ॒भि नो॑ गृणन्तु।  
वि॒ष्ट॒म्भो दि॒वो ध॒रुणः॑ पृथि॒व्या अ॒स्येशा॑ना॒  
जग॑तो॒ विष्णु॑पत्‍नी। वि॒श्वव्य॑चा इ॒षय॑न्ती॒  
सुभू॑ति शि॒वानो॑ अ॒स्‍त्‍वदि॑तिरुपस्थे॑। वै॒श्वा॒-  
न॒रो न॑ ऊ॒त्या पृ॒ष्टो दि॒व्यनु॑ नो॒ऽद्या॑नु॑मति॒र-  
न्विद॑नुमते॒ त्वं कया॑ नश्‍चित्र आ भु॑व॒क्तो  
अ॒द्य युङ्‍क्ते [ ५ ]  
[महि॑ सप्तद॒शेना॑वस्युवा॑ता अ॒भि नोऽनु॑ न॒श्चतुर्द॑श च]।  
इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थप्रपाठके द्वादशोऽनुवाकः ।। १२ ।।

[[2104]]

र॒श्मी राइय॑स्य॒यं पु॒रो हरी॑केशो॒ऽग्‍निमू॒र्घेन्द्रा॒ग्‍निभ्यां॑ बृह॒स्पति॑र्भूय॒स्कृद॑स्य॒  
ग्‍निना॑ विश्वा॒षाट् प्र॒जाप॑तिः॒ कृति॑का॒ मधुः॑ स॒मिद्दि॒शां द्वाद॑श ।। १२ ।।  
र॒श्मिरसि॑ प्रतिधे॒नुर॑सि स्तनयित्‍नुसनि॑रस्यादि॒त्यानाꣳ॑ स॒प्तत्रिꣳ॑शत् ।। ३७।।  
इति कृष्णयजुर्वेदीयतैत्तिरीयसंहितायां चतुर्थाष्टके  
चतुर्थः प्रपाठक ।। ४ ।।

(अथ चतुर्थकाण्डे चतुर्थप्रपाठके एकादशोऽनुवाकः)।  
एकादशानुवाक ऋतव्यद्या इष्टका उक्ताः। तावता चितयः समान्ताः। अथान्तिमे द्वादशे याज्यानुवाक्या उच्यन्ते।  
अश्वमेधप्रकरणे कल्पः—पठ्यते “अग्‍नये गायत्रायेति दशहविष सर्वपृष्ठा निर्वपति समिद्दिशामिति यथालिङ्गं याज्यानुवाक्याः” इति।  
तत्राग्‍नये गायत्राय त्रिवृते राथंतराय वासन्तायाष्टाकपाल इत्यस्य पुरोनुवा-क्यामाह—  
समिद्दिशामिति। दिशां मध्ये या दिक्समित्समिन्धनहेतुः। तदेव कथ मिति तदुच्यते-सुवांवेत्स्वर्गस्थमादित्यं विन्दते लभत इति सुवर्वित्। आदित्यो दयस्थानत्वा-त्प्रच्या दिशः समिन्धनहेतुत्वम्। तादृशी दिग्‍नोऽस्मानाशया पातु। अस्माकं धनादि-विषया या काचिदाशा विद्यते तस्याः पूरणेनास्मान्‍रक्षत्वित्यर्थः। मधुश्चैत्रमासः। माधवो वैशाखः। तावुभावपि पूर्वदिग्वत्समिन्धनहेतू। तयोर्मा सयोरादित्यस्यातितीक्ष्णप्रकाश-त्वात्। तत्राप्यतोऽस्मान्मधोश्चैत्रमासादधिकप्रकाशो यो माधवो वैशाखमासः सोऽ-स्मान्संतापभयात्पातु। दुःखेन स्तरीताऽऽच्छादयिता दुष्ठरीता यो वैरी प्रावरणवस्त्रेणेव दुःखेनाऽऽच्छादयति तस्यापि दुःखकारिणो वैरिणोऽदाम्यो दम्भितुं हिंसितुमशक्यो योऽग्निर्देवः सोऽयमिदं क्षत्त्रमस्मदीयमिदं बलमस्मांश्च रक्षतु। तत्रैव याज्यामाह—  
रथंतरꣳ सामेति। यद्रथंतरं साम तदन्यैः सामभिः सहास्मान्पातु।  
छन्दसां मध्ये गायत्रो विश्वरूपा यवमध्यपिपीलिकामध्यादिभेदैर्बहुरूपा, सा

[[2105]]

नोऽस्मान्‍रक्षतु। त्रिवृदाख्यो यःस्तोमोऽह्‍नामेकाहादीनां संबन्धिन्या विष्ठया विविधया स्थित्या युक्तः, अहःसु विविधं प्रयुज्यत इत्यर्थः। तादृशोऽस्मान्पातु। समुद्राख्यो यो वातोऽस्ति “समुद्राय त्वा वाताय स्वाहा” “समुद्रोऽसि नभस्वान्” इत्यादावाम्‍नातस्तादृशो वायुरिदमोजोऽस्मदीयं बलं पिपर्तु पालयतु पूरयतु वा।  
अथेन्द्राय त्रैष्टुभाय पञ्चदशाय बार्हताय ग्रैष्मायैकादशकपाल इत्यस्य पुरोनुवाक्यामाह—  
उग्रा दिशामिति। दिशां मध्ये येयमुग्रा दक्षिणा दिक्, उग्रत्वे हेतुः—अभिभूतिः, पापानामभिभवहेतुत्वादुग्रत्वं, सा वयोधा वय आयुष्यं तस्मिन्नतीते सति मृतान्पुरुषान्यमलोके दधाति स्थापयतीति वयोधाः। वयसोऽन्ते दधातीति मध्यम-पदलोपो द्रष्टव्यः। शुचिराषाढमासः शुक्रो ज्येष्ठस्तयोः संबन्धिनि दिवसे यदौष्ण्यमस्ति ततोऽपि शुचिरोजसीनाऽतिशयेनौष्ण्यरूपौजोयुक्तः। हे इन्द्र परमैश्वर्ययुक्त त्वमधिपति-स्तस्या उग्राया दिशस्तयोरत्युष्णयोश्च स्वामी। तादृशस्त्वमत उभयस्मान्नेऽस्मान्पिपृता-त्पालय । किंच विश्वतो महि सर्वस्मान्महदिदं क्षत्त्रं बलं धारय संपादय। तत्रैव याज्यामाह-  
बृहत्सामेति बृहदाख्यं यत्साम तत्त्रिष्टुभा छन्दसा सह पिपर्त्वित्यनुवर्तते। अस्मान्पालयत्वित्यर्थः। कीदृशं साम, क्षत्त्रभृब्दलस्य धारयितृ, वृद्धिवृष्णि यमुत्थित-पुस्कम्, ओजो बलप्रदं, शुभितं शोभमानम्, उग्रवीरं तीव्‍रपुत्रप्रदम्। हे इन्द्र पञ्चद-शाख्येन स्तोमेन सगराख्येन वातेन सहितः सन्निदं मध्यं रक्षातीतानागतयोर्मध्ये स्थित-मिदमस्मदीयं शरीरं पालय।  
अथ विश्वेभ्यो देवेभ्यो जागतेभ्यः सप्तदशेभ्यो वैरूपेभ्यो वार्षिकेभ्यो द्वादश-कपाल इत्यस्य पुरोनुवाक्यामाह—  
प्राची दिशामिति। अत्र प्रशब्दः प्रतिशब्दार्थे वर्तते। तथा सति दिशां मध्ये प्राची पश्चिमा दिगित्यर्थः। सा च सहयशा अस्मासु संपाद्यमानेन

[[2106]]

यशसा सहिता स्वयमपि यशस्वती। सा च सुवर्वती स्वर्गनिवासिनी सूर्येणास्तमय-कालभाविना युक्ता। तथाविधा दिगस्मान्पात्विति शेषः। तथा विश्वे देवाः प्रावृषा वर्षर्तुना तदीयानामह्‍नां समूहेन सहिताऽस्मान्पालयत्विति शेषः। इदं क्षत्त्रमस्मत्परि-पालकं राजशरीरं केनाप्यन्तेन् वैरिणा तरितुं लङ्‍घीयतुमशक्यमस्तु। ओजो मदीयं वलमनाधृष्टं केनाप्यतिरस्कृतमस्तु। तथा सहस्त्रियं सहस्त्रसंख्यायोग्यं सहस्वत्प्रवलं धामास्तु। तत्रैव याज्यामाह–  
वैरूपे सामन्निति। वैरूपाख्यं यत्सामास्ति तस्मिन्नाश्रिता वयमिह कर्मणि यत्फलमपेक्षितं तच्छकेम् संपादयितुं शक्ताः स्मः। तथा जगत्याख्यया छन्दोदेवतयाऽनु-गृहीता वयमेनं यजमानं विक्षु प्रजास्वावेशमामः प्रजानां स्वामिनं कुमं इत्यर्थः। हे विश्वे देवाः सप्तदशाख्येन स्तोमेन युष्माभिश्चानुगृहीतमिदं क्षत्त्रमस्मत्पालकं राजशरीरं वर्चस्ते-जोयुक्तं सलिलाख्येन वायुविशेषेणानुगृहीतम्। स च वायुः “सलिलाय त्वा वाताय स्वाहा” इत्याम्‍नातः। उग्रं वैरितिरस्कारक्षममस्तु। अथ ‘मित्रावरुणाभ्यामानुष्टुभाभ्यामेका-वि+शाभ्यां वैराजाभ्याꣳ शारदाभ्यां पयस्या’ इत्यस्य पुरोनुवाक्यामाह—  
धर्त्री दिशामिति। दिशां मध्ये धर्त्र्यस्माकं धारयित्रीयमुदीची दिगिदं क्षत्त्रमस्मत्पालकं क्षत्रियशरीरं दाधार पोषयामास। कीदृशी, आशानामुपस्था, अस्माकं धनादिविषयाणामाशानां सिद्ध्यर्थं सेव्या। य(त)स्या दिशः प्रसादादस्मदीयमोजो बलं मित्रवदस्तु बहुभिर्मित्रैरुपेतमस्तु। हे मित्रावरुणा शरदा शरन्नामकेनर्तुना तदीयानामह्‍नां चिकित्‍नू ज्ञातारौ युवामस्मा इदानीं वर्तमानाय राष्ट्राय महि शर्म यच्छतं महत्सुस्त्रं संपादयतम्। तत्रैव याज्यमाह—  
वैराजे सामन्निति। वैराजाख्य यत्सामास्ति तस्मिन्मे मदीया मनीषा बु-द्धिराश्रितोऽस्त्विति शेषः तथा वीर्यमस्मदीयं शरीरव्यवहारसामर्थ्यं सहो वैरितिरस्कारकं बलं चानुष्टुभा छन्दोदेवतया संमृतं संपादितमस्तु। मित्रावरुणा हे मित्रावरुणाविदं क्षत्त्रं राजशरीरं मित्रवन्‍मित्रैर्बहुभिरुपेतमार्द्रदानु आर्द्रस्य जल-

[[2107]]

संपूर्णस्य क्षेत्रादेर्दातृ यथा भवति तथा युवामधिपपत्यै रक्षतमाधिपत्याद्विदित्वा (दि दत्त्वा) पालयतम्। अथ बृहस्पतये पाङ्‍क्ताय त्रिणवाय शाक्‍वराय हैमन्किया चरुः, इत्यस्य पुरोनुवाक्यामाह–  
सम्‍राड्‍‍दिशामिति। दिशां मध्ये सम्यग्राजात इति सम्‍राडूर्ध्वा दिक्, सा च सहसाम्‍नी सामभिः सहिता सहस्वती बलवती नोऽस्मान्पिपर्तु पालयतु। तथा हेमन्ताख्य ऋतुर्विष्ठया विशिष्टया स्थित्या नः पिपर्तु। अवस्युवाता अवस्यवो क्षयितारो वाता वाययो यासां बृहतीनामृचां ता अवस्युवाता बृहतीर्बृहत्याख्यच्छन्दोयुक्तः शक्‍वरीर्नु शाक्‍वर-साम्‍नो योनिभूता ऋचोऽपि घृताचीर्घृताहुतियुक्ताः सत्यो नोऽस्मदीयमिमं यज्ञमवन्तु। तत्रैव याज्यमाह—  
सुवर्वतीति। दिशां स्वामिभूता देवी सुवर्वती स्वर्गयुक्ता स्वर्गप्रदेत्यर्थः। नोऽस्मान्प्रति सुदुधा कामधेनुवत्सुष्ठु दोहनशीला। अत एव पयस्वती क्षीरादिरसद्रव्यपूर्णं विशेषतो घृताची घृतं प्राप्‍नुवती। हे बृहस्पते त्वं पुरएता पुरतो गन्ता सन्गोपा रक्षक उतापि च पश्चात्पृष्टतोऽपि रक्षकस्तादृशस्त्वं याम्यां यममयीं वाचं युङ्‍‍ग्‍धि योजय, एवमेवं वर्तस्वेत्यादिशेत्यर्थः।  
अथ ‘सवित्र आतिच्छन्दसाय त्रयस्त्रिꣳशाय रैवताय शैशिराय द्वादशक-पालः’ इत्यस्य पुरोनुवाक्यामाह—  
ऊर्ध्वा दिशामिति। दिशां मध्ये येयमूर्ध्वा दिक्सा रन्तिः प्रीतिहेतुः, सा चौषधीनां वृष्टिद्वारी संषादिकेति शेषः। तादृसी नोऽस्मान्प्रति स्योना सुखदाऽस्तु। तथाऽह्‍नां समूहरूपेण संवत्सरेण सह सविता सुखप्रदोऽस्तु। तथा रेव द्रवताख्यं यत्सा-मातिच्छन्दा उ अतिच्छन्दोयुक्तर्गाषि तथा तस्यामृचि वर्तमानं छन्दश्चेत्येष समूहोऽजात-शत्रुरस्तु, अस्मदीयः शत्रुर्यथा नोत्पद्यते तथा करोत्वित्यर्थः तत्रैव याज्यामाह—  
स्तोमत्रयस्त्रिꣳश इति। हे स्तोमत्रयस्त्रिंशे त्रयस्त्रिंशाख्यः स्तोमो यस्या ऊर्ध्वाया दिशः स स्तोमत्रयस्त्रिंशा, तत्संबोधनमिदम्। भुवनस्यपत्‍नि भूतजातस्य पत्‍नी पालीयत्री (तत्संहबोधनमिदम्)। हे विवस्तद्वाते विवस्वन्नामको वातो

[[2108]]

वायुर्यस्याः सा विवस्वद्वाता तत्संबोधनमिदम्। विवस्वते त्वा वाताय स्वाहेत्यन्मयत्रा-ऽऽम्‍नातम्। तथाविधा नोऽभिगृणाह्यस्मान्प्रति हितमुपदिश। हे सवितरिय माशा दिङ्‍नोऽस्मान्प्रति घृतवती बहुलघुसंपादिकाऽऽधिपत्यैरधिकपालनशक्ति भिर्योजयित्री पयस्वती क्षीरसंपादिका रन्तिः प्रीतिहेतुरस्तुः।  
अथादित्यै विष्णुपत्न्यै चरुरित्यस्य पुरोनुवाक्यामाह—  
घ्‍रुवा दिशामिति। दिशां मध्ये या घ्‍रुवा स्थिरा सूर्यगतिसाषेक्षप्राच्या दिवि-भागरहिता समानरूपा दिग्यश्च ब्रृहस्पतिर्योऽपि मातरिश्वाख्यो मुख्यवायुर्येचान्ये संधु-वानाः सम्यक्तत्र तत्र कम्पयन्तो वातास्ते सर्वेऽपि नोऽभिगृणन्त्वस्मान्प्रति हितमुपदि-शन्तु। कीदृशी घ्‍रुवा, विष्णुपत्‍नी विष्णुः पतिः पालको यस्याः सा विष्णुपत्‍नी, अघोरा शान्तरूपा, अस्य सहसः सर्वस्य बलस्येशाना नियामिका, मनोता मनस्यूता पूजितेत्यर्थः। तत्रैव याज्यामाह—  
विष्टम्भो दिव इति। अदितिरखण्डनीया दिक्सामान्यरूपा देवतोपस्थे स्वोत्सङ्गे स्थितान्नोऽस्मान्प्रति शिवाऽस्तु शान्ता सुखकरी भवतु। कीदृश्यादितिः, दिवो विष्टम्भो द्युलोकस्याऽऽधारभूता पृथिव्या घरुणो भूमेर्धारयित्री, अस्य जगत ईशाना सर्वस्य जगतः स्वामिभूता, विष्णुः पतिः पालको यस्याः सा विष्णुपत्‍नी, विश्वव्यचा जगद्व्यापिनी, इषयन्तीषमन्नं कुर्वती, सुभूतिः शोभनैश्वर्ब्योपेता। अथाग्नये वैश्वानराय द्वादशकदाल इत्यस्य याज्यानुवाक्ययोः प्रतीके दर्शयति—  
अनु नोद्येऽति। अनु नोऽद्यानुमतिरिति पुरोनुवाक्या। अन्विदनुमते त्वमिति याज्या, एतच्चोभयमिदं वामास्ये हविरित्यनुवाके व्याख्यातम्।  
अथ काय एककपाल इत्यस्य याज्यानुवाक्योः प्रतीके दर्शयति—  
कया नश्‍चित्र इति। कया निश्चित्र आ भुवादिति पुरोनुवाक्या। को अद्य युङ्‍क्त इति याज्या एतच्‍चोभयमिन्द्राग्‍नी रोचनेत्यस्मिन्ननुवाके व्याख्यातम्।

[[2109]]

अत्र विनियोगसंग्रहः—  
अथाश्वमेधे या त्विष्टिर्हविर्मिर्दशाभिर्युता।  
विधीयतेऽग्‍नये गायेत्यनुवाकेन तत्र च।।  
द्वे द्वे याज्यानुवाक्ये स्तामित्यृचो विंशतिस्‍त्‍वह।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-र्वेदीयतैत्तिरीयसंहिताभाष्ये चतुर्थकाण्डे चतुर्थप्रपाठके  
द्वादशोऽनुवाकः ।। १२।।

वेदार्थस्य प्रकाशेन तमो हार्दं निवारयन्।  
पुमर्थांश्चतुरो देयाद्विद्यातीर्थमहेश्वरः।।  
इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधावाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
चतुर्थकाण्डे चतुर्थः प्रपाठकः ।। ४ ।।

## ५ 
(अथ चतुर्थाष्टके पञ्चमः प्रपाठकः)  

### ०१ 
(तत्र प्रथमोऽनुवाकः)।  
ह॒रिः ॐ ।  
नम॑स्ते रुद्र म॒न्यव॑ उ॒तो त॒ इष॑वे॒ नमः॑।  
नम॑स्ते अस्तु॒ धन्व॑ने बा॒हुभ्या॑मु॒त ते॒ नमः॑।  
या त॒ इषुः॑ शि॒वत॑मा शि॒वं ब॒भूव॑ ते॒ धनुः॑।  
शि॒वा श॑र॒व्या॑ या तव॒ तया॑ नो रुद्र मृडय।  
या ते॑ रुद्र शि॒वा त॒नूरघो॒राऽपा॑पकाशिनी।  
तया॑ नस्त॒नुवा॒ शंत॑मया॒ गिरि॑शंता॒भि चा॑-

[[2110]]

कशीहि। यामिषुं॑ गिरिशंत॒ हस्ते॑ [ १ ]  
बि॒भर्ष्यस्त॑वे। शि॒वां गि॑रित्र॒ तां कु॑रु॒ मा  
हिꣳ॑सीः॒ पुरु॑षं॒ जग॑त्। शि॒वे॒न वच॑सा त्वा॒  
गिरि॒शाच्छा॑ वदामसि। यथा॑ नः॒ सर्व॒मि-  
ज्‍ज॒ग॑द॒यक्ष्मꣳ सु॒मना अस॑त्। अध्य॑वोचदधि-  
वक्ता प्रथ॒मो दैव्यो॑ मि॒षक। अहीꣳ॑श्च॒ स-  
र्वान्ज॒म्भय॒न्सर्वाश्च यातुधा॒न्यः॑। अ॒सौ य  
स्ता॒म्‍रो अ॑रु॒ण उ॒त ब॒भ्‍रुः सु॑म॒ङ्गलः॑। ये  
चे॒माꣳ रु॒द्रा अ॒मितो॑ दि॒क्षुः [ २ ] श्रि॒ताः  
स॑हस्र॒शोऽवै॑षा॒ꣳ हेढ॑ ईमहे। अ॒सौ यो॑ऽव॒स-  
र्प॑ति॒ नील॑ग्रीवो॒ विलो॑हितः। उ॒तैनं॑ गो॒पा  
अ॑दृश॒न्नदृ॑शन्‍नुदहा॒र्यः॑। उ॒तैनं॒ विश्वा॑ भृ॒तानि॒  
स दृ॒ष्टो मृ॑डयाति नः। नमो॑ अस्तु॒ नील॑-  
ग्रीवाय सहस्रा॒क्षाय मी॒ढुषे॑। अथो॒ ये  
अ॑स्य॒ सत्वा॑नो॒ऽहं तेभ्यो॑ऽकरं नमः॑। प्र  
मु॑ञ्च॒ धन्व॑न॒स्‍त्‍वमु॒भयो॒रार्त्‍नियो॒र्ज्या॑म्। याश्च॑  
ते॒ हस्त॒ इष॑वः ( ३ ) परा॒ ता भ॑गवो वप।  
अ॒वतत्य॒ धनु॒स्‍त्‍वꣳ सह॑स्राक्ष॒ शते॑षुधे। नि॒-  
शीर्य॑ श॒ल्यानां॒ मुखा शि॒वो नः॑ सु॒मना॑ भ-  
व। वि॑ज्यं॒ धनः॑ कप॒र्दिनो॒ विश॑ल्यो॒ बाण॑-  
वाꣳ उ॒त। अने॑शन्न॒स्येष॑व आ॒भुर॑स्य निष॒-  
ङ्गथिः॑। या ते॑ हे॒तिर्मी॑ढुष्टभ॒ हस्ते॑ ब॒भूव॑ ते॒

[[2111]]

धनुः॑। तया॒ऽस्मान्वि॒श्बत॒स्‍त्‍वम॑य॒क्ष्मया॒ परि॑  
ब्भुज। नम॑स्ते अ॒स्‍त्‍वायु॑धा॒याना॑तताय धृ॒-  
ष्णवे॑। उ॒भाभ्या॑मु॒त ते॒ नमो॑ बा॒हुभ्यां॒ तव॒  
धन्व॑ने। परि॑ ते॒ धन्व॑नो हे॒तिर॒स्मान्वृ॑णक्तु  
वि॒श्‍वतः॑ । अथो॒ य इ॑ष॒धिस्तवा॒रे अ॒स्मन्नि॑  
धो॑हि॒ तम् [ ४ ] ।।  
(हस्ते॑ दि॒क्ष्विष॑व उ॒भाभ्यां॒ द्वाविꣳ॑शतिश्च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
पञ्चमप्रपाठके प्रथमोऽनुवाकः ।। १ ।।

(अथ चतुर्थाष्टके पञ्चमप्रपाठके प्रथमोऽनुवाकः)।  
यस्य निःश्वसितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्।।  
हष्टकाचितयः सर्वाश्चतुर्थे हि समापिताः।  
रुद्राध्याये पञ्चमे तु चित्यग्नौ होम उच्यते।।  
कर्मप्रकरणे पाठात्कर्माङ्गत्वमपीष्यते।  
ज्ञानहेतुत्वमप्यस्य सर्वोपनिषदीरितम्।।  
किं जप्येनामृतत्वं नो ब्रूहीत्युक्तो मुनिर्जगौ।  
शतरुद्रीयकेणेति जावाला आमनन्ति हि।।  
स्मृत्यागमपुराणेषु रुद्राध्यायप्रशंसनम्।  
बह्‍मस्ति तद्विस्तरेण रुद्रकल्पेऽभिधास्यते।।  
इह कर्माङ्गता यादृग्वर्णिता ब्राह्मणेन ताम्।  
बोद्धुं शब्दार्थमात्रस्य विबृतिः क्रियते स्फुटा।।

[[2112]]

कल्पः—“शतरुद्रीयं जुहोति जतिलयवाग्वा वा गवीधुकयवाग्वा वा जर्ति-लगवीधुकसक्तुभिर्वा कुशयवसर्पिषाऽजाक्षीरेण मृगीक्षीरेण वाऽर्कपर्णेनोदङ्‍‍तिष्ठ न्‍नुत्तरस्य पक्षस्य उत्तरामपस्यां स्रक्त्यां विकर्ण्यां स्वयमातृण्णायामनुपरिचारं (क्रामं) वा नमस्ते रुद्र मन्यव इत्येताननुवाकांस्त्रेधा विभज्यापि वा प्रथमादुपक्रम्य नमस्तक्षभ्य इति जानुदघ्‍ने धारयमाणो रथकारेभ्य इत्युपक्रम्य नमः स्वायुधायेति नाभिदघ्ने शेषेण प्रागव-सानेभ्य आस्यदघ्‍ने हुत्वा सहस्राणि सहस्रश इति दशावदानानि हुत्वाऽन्वारोहाञ्‍जुहोति नमो रुद्रेभ्यो ये पृथिव्यामिति जानुदघ्ने धारयमाणे नमो रुद्रेभ्यो येऽन्तरिक्ष इति नाभिदघ्ने नमो रुद्रेभ्यो ये दिवीत्यास्यदघ्ने हुत्वैतानेव यजमानं वाचयित्वैतानेव विपरीतान्प्रत्यव-रोहान्हुत्वा संचरे पशूनामर्कपर्णमुदस्यति यं द्विष्यात्तस्य संचर इति” इति।  
तत्र प्रथमानुवाके प्रथमामृचमाह—  
नमस्ते रुद्रेति। हे रुद्र ते त्वदीयो यो मन्युः कोपस्तस्मै नमोऽस्तु। स मन्यु-रस्मद्वैरिष्वेव प्रसरतु नत्वस्मासु। उत्तापि च ते तवेषवे नमः। त्वदीयाय बाणाय नमोऽस्तु। तथा ते धन्वने त्वदीयाय धनुषे नमोऽस्तु। उतापि च ते बाहुभ्यां त्वदीयाभ्यां धनुर्बाणोपेताभ्यां हस्ताभ्यां नमोऽस्तु। एतत्सर्वान्वौरिष्वेव प्रवर्ततां न तु मयीत्यभिप्रायः। द्वितीयामृचमाह—  
या त इषुरिति। हे रुद्र ते त्वदीया येयमिषुः शिवतमा शान्ततमा बभूव तथा ते त्वदीयं यद्धनुः शिवं शान्तं बभूव, तथा या च तव शरव्या तवेषुधिस्तया शान्तयेष्वा तेन च शान्तेन धनुषा तया च शान्तया शरव्यया नोस्मान्मृडय सुखय। भक्तेषु प्रवृत्त्यभावात्तेषां शान्तत्वम्। अथ तृतीयामृचमाह—  
या ते रुद्रेति। द्वे हि रुद्रस्य तनू। तथा चापरिष्टादाम्‍नायते रुद्रो वा एष यदग्‍निस्तस्यैते तनुवौ घोराऽन्या शिवाऽन्या” इति। हिंसिका घोराऽनुग्राहिका शिवा। हे रुद्र ते तव या तनूः शिवाऽस्मास्वनुग्रहकारिण्यत एवाघोरा हंसिका न भवति। अघोरत्वमेव स्पष्टी क्रियते-अपापकाशिनी पाप हिंसारू

[[2113]]

पमनिष्टं काशयतीति पापकाशिनी, तादृशी न भवतीत्यपापकाशिनी। गिरौ कैलासे स्थित्वा नित्यं प्राणिभ्यो यः शं सुखं तनोति स गिरिशंतस्तस्य संबोधनं हे गिरिशंत। तथाविध हे रुद्र शंतमयाऽतिशयेन सुखकारिण्या तया तनुवाऽभिचाकशीहि मामभि-लक्ष्य प्रकाशं करु। एतादृशीं त्वदीयां तुनं प्रकाश्य मां सुखिनं कुर्वित्यर्थः। अथ चतुर्थीमृचमाह—  
यमिषुमिति। हे गिरिशंत यामिषुं वाणमस्तवे वैरिषु प्रक्षेप्‍तुं हस्ते विभार्षि। कैलासाख्यं गिरिं त्रायते पालयतीति गिरित्रस्तत्संबोधनं हे गिरित्र। तथाविध हे रुद्र तां हस्ते घृतामिषुं शिवामस्मासु शान्तां कुरु। पुरुषमस्मदीयं मनुष्यं जगन्मनुष्यव्यतिरिक्त-मपि जङ्गमं गवादिकं मा हिंसीः। अथ पञ्‍चमीमाह—  
शिवेन वचसेति। गिरौ कौलासे शेते तिष्टतीति गिरिशः। हे गिरिश त्वामच्छ प्राप्तुं शिवेन मङ्गलेन स्तुतिरूपेण वचसा वदामसि वयं प्रार्थयामहे यथा येन प्रकारेण नोऽस्मददीयं सर्वमिज्‍जगन्सर्वमपि मनुष्यपश्वादिकं जङ्गप्रजातमयक्ष्मं रोगरहितं सुमना असत्सौमनस्योपेतं भवति तथा कुरु।अथ षष्ठीमाह–  
अध्यवोचदिति। यो रुद्रोऽविवक्ताध्‍‍धिकोऽयमित्येवं सर्वेषामग्रे मां प्रति वक्‍तुं क्षमस्तेनोक्ते सति मम सर्वाधिक्यं ततानीमेव सिध्यति। अतस्तादृशो रुद्रोऽध्य-वोचन्मां सर्वाधिकं वदतु। कीदृशोऽघिवक्ता, प्रथमो देवानां मध्ये मुख्यो दैव्यः सर्वा-न्देवानर्हति स्वयं देवान्पालयितुं क्षम इत्यर्थः। भिषगेतस्य ध्यानमात्रेण सर्वरोगोपशमना-दयं चिकित्सकः। किं कुर्वन्, अहींश्च सर्वान्सर्पब्याघ्रादन्सिर्वानपि सर्वाश्च यातुधान्यः सर्वा अपि राक्षसजातीर्जम्भयंन्विनाशयन्।  
अथ सप्‍तमीमाह—  
असौ यस्ताम्‍र इति। यो रुद्रोऽसौ मण्डलस्थादित्यरूपः। स च ताम्‍र उदय-कालेऽत्यन्तरक्तोऽरुण उदयादूर्ध्वमषिद्रक्तः। उतापि च बभ्‍रुस्ततोऽप्यूर्ध्वं पिङ्गलः एव-मन्येऽपि वर्णास्तत्तत्कालगता उन्नेयाः। सुमङ्गलो नानावर्णः संस्तदा तदाऽन्धकारादिनि-वर्तकत्वादत्यन्तं मङ्गलः। ये चाऱ्ये रश्मिरूपा रुद्रा इमामभितोऽस्या भूमेः परितो दिक्षु श्रिताः प्राच्यादिदिक्ष्ववस्थिताः। ते च सह-

[[2114]]

स्त्रशोऽनेकसहस्रसंख्याका। एषामादित्यतद्रश्मिरूपाणां सर्वेषां रुद्राणां हेडः क्रोधसदृशं तीक्ष्णत्वमवेमहे भक्तिनमस्कारादिना निवारयामः। अथाष्टमीमाह—  
असौ योऽयेति। यो रुद्रो नीलग्रीवः कालकूटविषधारणेन नीलवर्णा ग्रीवा यस्यासौ नीलग्रीवः। स एव विलोहितो विशेषेण लोहितवर्णः सन्नसौ मण्डलवर्ती भूत्वा-ऽवसर्पत्युदयास्तमयौ संपादयितुं प्रवर्तते। तस्य च रुद्रस्य मण्डलवर्तिस्वरूपधारणे प्रयो-जनमुच्यते-उतापि च गोपा वेदशास्त्रसंस्काररहिता गोपाला अप्येनं मण्डलवर्तिनमादित्य-रूपिणं रुद्रमदृशन्पश्यति। उदहार्य उदकानां हारिण्यो योषितोऽप्येनसदृशन्पश्यन्ति। उतापि चैनमादित्यरूपिणं रुद्रं विश्वा भूतानि गोमहिष्यादयः सर्वेऽपि प्राणिनः पश्यन्ति। सर्वेषां दर्शनार्थमेव हि रुद्रस्याऽऽदित्यमूर्तिधारणम्। कैलासादिवर्ति रुद्रस्य रूपं तु वेदशास्त्राभिज्ञैरेव दृश्यते नान्यैः। तादृशो रुद्रो दृष्टः सन्नोऽस्मान्मृडयाति सुखिनः करोत्वित्यर्थः। अथ नवमीमाह—  
नमो अस्त्विति। यः पूर्वोक्तरीत्या नीलग्रीवः स एवेन्द्रमूर्तिधारणेन सहस्राक्षः। स पुनः पर्जन्यमूर्तिधारणेन मीढूवान्सेचको वृष्टिकर्तेत्यर्थः। तादृशाय रुद्राय नमोऽस्तु। अथो अपि च ये केचिदस्य रुद्रस्य सत्त्वानो भृत्यरूपाः प्राणिनस्तेभ्यः सर्वेभ्योऽहं नमोऽकरं नमस्करोति। अथ दशमीमाह—  
प्र मुञ्चेति। ह भगवो भगवन्पूजावन्महदैश्वर्यसंपन्न रुद्र त्वं धन्वनस्त्वदीयस्य धनुष उभयोरार्त्नियोः कोट्योरवस्थितां ज्यां मौर्वीं प्रमुञ्चावरोपय। याश्व ते हस्त इषवो वर्तन्ते ता अपि परावप परित्यज। अथैकादशीमाह—  
अवतत्येति। इन्द्ररूपेण सहस्रसंख्याकान्यक्षीणि यस्यासौ सहश्राक्षः। शतसंख्याका इषुधयो बाणस्थापनकोशा यस्यासौ शतेषुधिः। तादृश हे रुद्र धनुर-वतत्यावरोषितज्याकं कृत्वा शल्यानां मुखा मुकानिषुगतलोहानामग्राणि नि शीर्येषु-धिषु न्यग्भावेन शीर्णानि कृत्वा नोऽस्मान्प्रति सुमना अनुग्रहयुक्तः सञ्शिवः शान्तो भव। अथ द्वादशीमाह—  
विज्यं धनुरिति। कपर्दो जटाजूटः सोऽस्यास्तीति कपर्दी रुद्रस्तस्य धनु-

[[2115]]

र्विज्यं विगतज्याकमस्तु। उतापि च बाणा अस्मिंस्तिष्ठन्तीति वाणवानि-षुधिः। स च विशल्योऽस्तु। इषुगतानां शल्यानां तदुदरे गोपितत्वेन बहिराविर्भूतशल्य-रहितोऽस्तु। अस्य रुद्रस्येषवो बाणा इषुधौ प्रक्षिप्ता अनैशन्वेद्धुमसमर्था भवन्तु अस्य रुद्रस्य। निषङ्गथिर्बाणाधार आभुरस्‍त्‍वषित्प्रभुरस्तु। कुड्यनिखातशङ्कावासाञ्जितत्वेन वाणान्धारयितुमेव प्रभवतु। न तु वाणाकर्षणयोग्य इत्यर्थः। अथवा निषङ्गथिः खड्‍गा-कर्षणसमर्थः। अश्च त्रयोदशीमाह—  
या ते हेतिरिति। हे मीढुष्टमातिशयेन कामभिवर्पक या ते हेतिस्तव संबन्धि खड्‍गादिरूपं यदायुधं, यदपि ते तव हस्ते धनुर्वभूव, अयक्ष्मयाऽनुपद्रवकारिण्या तया हेत्या तथाविधेन धनुषा च त्वमस्मीन्विश्वतः परिब्भुज सर्वतः परिपालय। अथ चतुर्दशीमाह—  
नमस्ते अस्‍त्‍विति। हे रुद्र ते त्वदीयायाऽऽयुधाय वाणरूपाय नमोऽस्तु। कीदृशायाऽऽयुधाय, अनातताय धनुषि संधानाभावादमसारिताय, धृष्णवे स्वरूपेण प्रहतुं प्रगल्भाय। किंच ते त्वदीयाभ्यामुभाभ्यां बाहुभ्यां नमोऽस्तु। तथा तव त्वदीयाय धन्वने नमोऽस्तु। अथ पञ्‍चदशीमाह—  
परि ते धन्वन इति। हे रुद्र ते त्वदीयस्य धन्वनो हेतिर्बाणशल्यरूपाऽस्मा-न्विश्वतः सर्वतः परिवृणक्तु वर्जितान्करोतु, मा बाधतामित्यर्थः। अथो अपि च यस्तवे-षुधिस्तमस्मदारेऽस्मत्तो दुरे निधेहि स्थापय।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे चतुर्थप्रपाठके  
प्रथमोऽनुवाकः ।। १।।  

### ०२ 
[अथ चतुर्थकाण्डे पञ्चमप्रपाठके द्वितीयोऽनुवाकः]।  
नमो॒ हिर॑ण्यबाहवे सेना॒न्ये॑ दि॒शां च॒  
प॒त॑ये नमो॒ नमो॑ वृ॒क्षेभ्यो॒ हरि॑केशेभ्यः प-

[[2116]]

शू॒नां पतय॒ नमो॒ नमः॑ स॒स्पिञ्ज॑राय॒ त्विषी॑  
मते पथी॒नां पत॑ये॒ नमो॒ नमो॒ बभ्‍लु॒शाय॑  
विव्या॒धिनेऽन्‍ना॑नां॒ पत॑ये॒ नमो॒ नमो॒ हरि॑-  
केशायोपवी॒तिने॑ पुष्टानां॒ पत॑ये॒ नमो॒ नमो॑  
भ॒वस्य॑ हे॒त्यै जग॑तां॒ पत॑ये॒ नमो॒ नमो॑ रु॒द्रा-  
या॑ऽऽतता॒विने॒ क्षेत्रा॑णां॒ पत॑ये॒ नमो॒ नमः॑  
सू॒तायाह॑न्‍त्‍याय॒ वाना॑नां॒ पत॑ये॒ नमो॒ नमः॑  
[१] रोहि॑ताय स्थ॒पत॑ये वृ॒क्षाणां॒ पतये॒  
नमो॒ नमो॑ म॒न्त्रिणे॑ वाणि॒जाय॒ कक्षा॑णां॒  
पत॑ये॒ नमो॒ नमो॑ भुव॒न्तये॑ वारिवस्कृ॒तायौ-  
ष॑धीनां॒ पत॑ये॒ नमो॒ नम॑ उ॒च्‍चैर्घो॑षायाऽऽक्र॒-  
न्दय॑ते पत्ती॒नां पत॑ये॒ नमो॒ नमः॑ कृत्‍स्‍नवी॒-  
ताय॒ धाव॑ते॒ सत्व॑नां॒ पत॑ये॒ नमः॑ [ २ ] ।।  
[वना॑नां॒ पत॑ये॒ नमो॒ नव॒ एका॒न्नत्रि॒ꣳशच्‍च॑] ।

इति कृष्णयजुर्वेदीयतैत्तिरीयसंहितायां चतुर्थाष्टके  
पञ्चमप्रपाठके द्वितीयोऽनुवाकः ।। २ ।।

(अथ चतुर्थकाण्डे पञ्चमप्रपाठके द्वितीयोऽनुवाकः)।  
प्रथमानुवाके भगवतो रुद्रस्य या प्रधानभूता तनुस्तां बहुधा प्रसाद्य तस्य ये लीलाविग्रहा जमन्निर्वाहहेतवस्तेऽष्टभिरनुवाकैः प्रसाद्यन्ते। तेष्वनुवाकेषु सर्वाण्यपि यजूंषि। तानि च द्विविधानि, उभयतोनमस्कारण्यन्यतरतोनमस्काराणि च । तत्र त्रिष्वनुवाकेषु नमस्कारादिकं नमस्कारान्तमेकैकं यजुः। इत-

[[2117]]

रेषु पञ्चस्वनुवाकेषु नमस्कारादिकमेकैकं यजुः। तत्र द्वितीयेऽनुवाके त्रयोदश यजूंषि। तत्र प्रथमं यजुराह—  
नमो हिरण्येति। हिरण्यनिर्मितान्याभरणानि बाह्‍वोर्यस्यासौ हिरश्णबाहुः। स च संग्रामेषु सेनां नयतीति सेनानीः तादृशमूर्तिधरो यो रुद्रस्तस्मै नमोऽस्तु। यश्च दिशां पालको रुद्रस्तस्मै नमोऽस्तु। अथ द्वितीयं यजुराह—  
नमो वृक्षेन्य इति। हरितवर्णाः केशाः पर्णरूपा येषां वृक्षाणां ते हरिके-शास्तादृशेभ्यो वृक्षेभ्यो वृक्षाकाररुद्रमूर्तिभ्यो नमोऽस्तु। यो रुद्रः पशूनां पालकस्तरमै नमोऽस्तु। अत तृतीयं यजुराह—  
नमः सस्षिञ्जरायेति। सस्पिंशब्दो बालतृणवाची। पीतरक्तसंकीर्णवर्णवाची पिञ्जरः। बालतृणवीत्पञ्जरः सस्पिञ्जरः। पृपोदरादित्वात्साधुः। स च त्विपीमान्दीप्तिमान्। तथाविधरूद्रमूर्तये नमोऽस्तु। पथीनां शास्त्रोक्तदक्षिणोत्तरतृतीयमार्गाणां पतिः पालको यो रुद्रस्तस्मै रुद्राय नमोस्तु। अथ चतुर्थ यजुराह—  
नमो बभ्‍लुशायेति। बिभूर्ति रुद्रमिति बभ्‍रुर्वृषभः। स एव बभ्‍लुः। रलयो-र्भेदाभावः। तस्मिञ्शेते प्तिष्ठतीति बभ्‍लुशः। स च विद्वेषिणो विशेषेण विध्यतीति विव्याधी। तथाविधाय विव्याधिने नमोऽस्तु। यश्चान्नानां पालको रुद्रस्तस्मै नमोऽस्तु। अथ पञ्‍चमं यजुराह—  
नमो हरिकेशायेति। नीलमूर्वजाय पलितरहितायोपवीतिने मङ्गलार्थं यज्ञोपवीतधारिणे रुद्राय नमोऽस्तु। पुष्टानां परिपूर्णगुणानां पुरुषाणां पतये स्वामिने नमोऽस्तु। अथ षष्ठं यजुराह—  
नमो रुद्रायेति। आततेन विस्तारितेन धनुषाऽवति रक्षतीत्याततावी, तस्यै रुद्राय नमोऽस्द्रु। क्षेत्राणां पालको यो रुद्रस्तस्मै नमोऽस्तु। अथाष्टमं यजुराह—  
नमः सूतायेति। सूतः सारथिः। अहन्त्यो वैरिभिर्हन्तुमशक्यः। तादृ-

[[2118]]

शाय रुद्राय नमोऽस्तु। यो वनानां पालकस्तस्मै रुद्राय नमोऽस्तु। अथ नवमं यजुराह—  
नमो रोहितायेति। रोहितो लोहितवर्णः। स्थपतिः प्रभुः। तस्मै रुद्राय नमोऽस्तु। वृक्षाणां यः पालकस्तस्मै नमोऽस्तु। अथ दशमं यजुराह—  
नमो मर्न्त्रिण इति। राजसभायां मन्त्रालोचनकुशलो मन्त्री। स च वणिजां स्वामित्वेन वाणिजस्तस्मै नमोऽस्तु। वनगता गुल्‍मादयः कक्षास्तेषां पालकाय नमोऽस्तु। अथैकादशं यजुराह—  
नमो भुंवतय इति। भुवं तनोतीति भूवंतिः। वरिवा धनं तस्य कर्ता वरिवस्कृत्स एव वारिवस्कृतस्तस्मै नमोऽस्तु। ओषधीनां ग्राम्यारण्यानां पालकस्तस्मै नमोऽस्तु। अथ द्वादशं यजुराह –  
नम उच्‍चैर्धोषायेति। युद्धकाल उच्छ्रितो धोषो ध्वनिर्यस्यासावुच्‍चैर्धोष-स्तस्मै। आक्रन्दयन्वेरिणां रोदयिता तस्मै रुद्राय नमोऽस्तु। पत्तीनां पादचारिणो योधाः पत्ति शब्दवाच्यास्तेषां पालकाय नमोऽस्तु। अथ वयोदशं यजुराह—  
नमः कृत्‍स्‍नवीतायेति। कृत्‍स्‍नं सैन्यं वीतं वेष्टितं येनासौ कृत्‍स्‍नवीतस्तस्मै। धावते पलायमानानां परिकीयसैन्यानां पृष्ठतो गच्छन्धार्वस्तस्मै गनोऽस्तु। सत्त्वानः सात्त्विकाः शरणागतास्तेषां पालकाय नमोऽस्तु।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठकेऽ-  
द्वितीयोऽनुवाकः ।। २।।

### ०३ 
(अथ चतुर्थकाण्डे पञ्चमप्रपाठके तृतीयोऽनुवाकः)।  
नमः॒ सह॑मानाय निब्या॒धिन॑ आव्या॒धिनी॑-  
नां॒ पत॑ये॒ नमो॒ नमः॑ ककु॒भाय॑ निष॒ङ्गिणे॑  
स्ते॒नानां॒ पत॑ये॒ नमो॒ नमो॑ निष॒ङ्गिण॑ इषुधि॒-  
मते॒ तस्क॑राणां॒ पत॑ये॒ नमो॒ नमो॑ वञ्‍च॑ते प

[[2119]]

रि॒वञ्‍च॑ते स्तायू॒नां पत॑ये॒ नमो॒ नमो॑ निचे॒-  
रवे॑ परिच॒रायार॑ण्यानां॒ पतये॒ नमो॒ नम॑  
सृका॒विभ्यो॒ जिघा॑ꣳ सद्‍भ्यो मुष्ण॒तां पत॑ये॒  
नमो॒ नमो॑ऽसि॒मद्‍भ्यो॒ नक्तं॒ चर॑द्‍भ्यः प्रकृ॒-  
न्तानां॒ पत॑ये॒ नमो॒ नम॑ उष्णी॒षिणे॑ गिरिच॒  
राय॑ कुलु॒ञ्‍चानां॒ पत॑ये॒ नमो॒ नमः॑ ( १ )  
इषु॑मद्‍भ्यो धन्व॒विभ्य॑श्च वो॒ नमो॒ नम॑  
आतन्वा॒नेभ्यः॑ प्रति॒दधा॑नेभ्यश्‍च नमो॒  
नम॑ आ॒यच्छ॑द्‍भ्यो विसृ॒जड्भ्य॑श्‍च वो॒ नमो॒  
नमोऽस्य॑द्‍भ्यो॒ विध्य॑द्‍भ्यश्‍च वो॒ नमो॒ नमः॒  
स्व॒पद्‍भ्यो॒ जाग्र॑द्‍भ्यश्‍च वो॒ नमो॒ नम॒स्ति-  
ष्ठ॑द्‍भ्यो॒ धाव॑द्‍भ्यश्‍च वो॒ नमो॒ नमः॑ स॒भा-  
भ्यः॑ स॒भाप॑तिभ्यश्‍च वो॒ नमो॒ नमो॒ अश्‍वे॒-  
भ्योऽश्‍वपतिभ्यश्‍च वो॒ नमः॑ [ २ ] ।।  
(कु॒लु॒ञ्‍चानां॒ पत॑ये॒ न॒मो नमोऽश्व॑पतिभ्य॒स्त्रीणि॑ च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
पञ्‍चमप्रपाठके तृतीयोऽनुवाकः ।।३।।

(अथ चतुर्थकाण्डे पञ्‍चमप्रपाठके तृतीयोऽनुवाकः)।  
द्वितीयानुवाक उभयतोनमस्काराणि कानिचिद्यजूंष्युक्तानि। अथापराणि तथाविधान्येव तृतीयेऽस्पष्टार्थानि द्वादर्श यजूंष्युच्यन्ते। तत्र प्रथमं यजुराह—

[[2120]]

नमः ककृभायेति। ककुभाय ककुभसदृशाय प्रधानभूतायेत्यर्थः। निषङ्गी खष्ट्‍गहस्तस्तस्मै नमः। स्तेना गुप्तचोरास्तेषां पालकाय नमः। रुद्रो हि लीलया नट इव तत्तद्वेषं धत्ते। यद्वा तस्य सर्वजगदात्मकत्वाद्ये यत्र यथा वर्तन्ते तत्र तथारूपेण रुद्रो वर्तत इति रुद्रस्य सार्वात्म्यमनुसंधातुं मन्त्रेरेवमुच्यते। स्तेनादिशरीरेषु रुद्रो द्वेधा वर्तते जीवरूपेणेश्वररूपेण च। तत्र च यज्‍जीवरूपं तत्स्तेनादिशब्दानां वाच्योऽर्थः। स एव शास्त्रेषु निन्द्यः। यत्त्वीश्वररूपं तत्स्ते नादिशब्दैरुपलक्ष्यते। तदनुसंधानं तु पापक्षय-हेतुत्वेन परमपुरुषार्थ इति लक्ष्यार्थविवक्षया मन्त्रेषु लौकिकाः शब्दाः प्रयुज्यन्त इति द्रष्टव्बम्। उपलक्षकवाच्यार्थद्वारेण लक्ष्यार्थो मुग्धैरपि सहसा सम्यग्बोद्धुं शक्यते। यथा शाखाग्रे चन्द्र इत्यत्र। तस्माल्लक्ष्यार्थस्यैव विवक्षायामपि सुखावबोधद्वारत्वेन मुख्यार्थवा-चकाः शब्दाः प्रयोक्तव्याः अथ तृतीयं यजुराह—  
नमो निपङ्गिण इति। धनुषि संधातुं हस्ते घृतो बाणो निषर्ङ्गः। पृष्ठे वद्धो बाणाधार इषुधिः तदुभययुक्ताय नमः। तस्काराः प्रकटचोरास्तेषां पालकाय नमः। अथ चतुर्थं यजुराह—  
नमो वञ्‍चत इति। स्वापिन आप्तो भूत्वा तदीयक्रयविक्रयादिव्यवहारेषु यत्र क्‍वापि यत्किंचित्तद्‍द्वव्यापह्‍नवो वञ्‍चनम्। सर्वेष्वपि व्यवहरिष्वपह्‍नवः परिवञ्चनं, तदुभयरूपाय नमः। गुप्तचोरा द्विविधाः-दूरादागत्य रात्रावज्ञाताः सन्तः कपाटोद्‍घाटनेन ऐ द्रव्यापहर्तारस्ते स्तेनाः। स्वकीया एव भूत्वा रात्रावह्‍‍नि वाऽन्यैरज्ञाताः सन्तोऽपहर्तारो ये ते स्तायव। तेषां स्तायूनां पालकाय नमः। अथ पञ्‍चमं यजुराह—  
नमो निचेरव इति। स्वामिगृह एव कदाऽपहरिष्यामीत्यनया बुद्ध्या सावधानो निरन्तरं चरणशीलो निचेरुः परित आपणवीथिप्रवाटिकादावपहारबुद्ध्या चरणशीलः परिचरस्तदुभयरूपाय नमः। मार्गे गन्तुर्द्रव्यापहारेण बाधितृ निरन्तरमरण्ये वर्तमानाश्चोरा अरण्यास्तेषां पालकायनमः। अथ षष्ठं यजुराह—

[[2121]]

नमः सृकाविभ्य इति। सृकशब्दो वज्‍रवाची। तेन स्वशररिमवन्ति रक्षन्तीति सृकाविनः, प्राणिनो हन्तुमिच्छन्तश्चोरा जिघांसन्तस्तदुभयरूपाय नमः। कृषिकाः सन्तः स्वामिघान्यानामपहर्तारो मुष्णन्तस्तेषां पालकाय नमः। अथ सप्तमं यजुराह—  
नमोऽसिमद्‍भ्य इति। असिमन्तः खड्‍गधारिणश्चोराः। ये रात्रौ चरन्तो वीथ्यां निर्गतान्प्राणिनो वाधमानाश्चोरास्ते नक्तं चरन्तः। तदुभयरूपाय नमः। हत्वैवापह-रन्तः प्रकृन्तास्तेषां पालकाय नमः। अथाष्टमं यजुराह—  
नम उष्णीषिण इति। शिरोवेष्टनवानुष्णीषी। ग्राम्यजनवदुष्णीषेण शिरो वेष्टयित्वा तन्मध्ये प्रविश्य वर्तमानश्चोर उष्णीषी, गिरौ काष्ठादिसंपादकानां वस्त्रादिकम-पहर्तुं चरतीति गिरिचरस्तदुभयरूपाय नमः। कुं भूमिं गृहक्षेत्रादिरूषां लुञ्चन्त्यपहरन्तीति कुलुञ्‍चास्तेषां पालकाय नमः। अथ नवमं यजुराह–  
नम इषुमद्‍भ्य इति। भीषयितुं हस्ते बाणधारिण इषुमन्तः। तथा भीषयितुं हस्ते धनुर्धारिणो धन्वाविनः। तदुभयरूपा हे रुद्रा वो युष्मभ्यं नम इति विशेषणद्वयेन वाक्यं भेत्तुं द्विर्नमस्कारः। अथ दशमं यजुराह—  
नम आतन्वानेभ्य इति। धनुषि ज्यामारोपयन्त आतन्वानास्तद्रूपेभ्यो युष्मभ्यं रुद्रेभ्यो नमः। धनुषि बाणं संदधानाः प्रतिदधानास्तद्रूपेभ्यो बुष्मभ्यं नमः। अथैकादशं यजुराह—  
नम आयच्छद्‍भ्य इति। ज्याकर्षणं कुर्वन्त आयच्छन्तो वाणं मुञ्‍चन्तो विसृजन्तः। शेषं पूर्वद्व्याख्येयम्। अथ द्वादशं यजुराह—  
नमोऽस्यद्‍भ्य इति। मुक्तस्य बाणस्य लक्ष्यपर्यन्तं नमनमसनं तरय कर्ता-रोऽस्यन्तः। लक्ष्यसमीपं गतस्य बाणस्य लक्ष्ये प्रवेशो वधस्तस्य कर्तारो विध्यन्तः। अथ त्रयोदशयजुरारभ्य सप्तदशयजुःपर्यन्तानि स्पष्टार्थानि यजूंष्याह-नम आसीनेभ्य इति।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठके  
तृतीयोऽनुवाकः ।।३।।

[[2122]]

### ०४ 
(अथ चतुर्थाष्टके पञ्चमप्रपाठके चतुर्थोऽनुवाकः)।  
नम॑ आव्या॒धिनी॑भ्यो वि॒विध्यन्तीभ्यश्च वो॒  
नमो॒ नम उग॑णाम्यस्तृꣳह॒तीभ्यश्च वो॒ नमो॒  
नमो॑ गृत्सेभ्यो॑ गृ॒त्पप॑तिभ्यश्‍च वो॒ नमो॒  
नमो॒ व्‍राते॑भ्यो॒ व्रात॑पतिभ्यश्‍च वो॒ नमो॒  
नमो॑ ग॒णेभ्यो॑ ग॒णप॑तिभ्यश्‍च वो॒ नमो॒ नमो॒  
विरू॑पेभ्यो वि॒श्‍वरू॑पेभ्यश्‍च वो॒ नमो॒ नमो॑  
म॒हद्भ्यः॑ क्षुल्ल॒केभ्य॑श्‍च वो॒ नमो॒ नमो॑ र॒-  
थिभ्यो॑ऽर॒थेभ्यश्‍च वो॒ नमो॒ नमो॒ रथे॑भ्यः  
(१) रथ॑पतिभ्यश्‍च वो॒ नमो॒ नमः॒ सेना॑-  
भ्यः सेना॒निभ्य॑श्‍च वो॒ नमो॒ नमः॑ क्ष॒त्तृभ्यः॑  
संग्रही॒तृभ्य॑श्‍च वो॒ नमो॒ नम॒स्तक्ष॑भ्यो रथ-  
का॒रेभ्य॑श्‍च वो॒ नमो॒ नमः॒ कुला॑लेभ्यः क॒-  
र्मारेभ्यश्‍च बो॒ नमो॒ नमः॑ पु॒ञ्जिष्टेभ्यो नि-  
षा॒देभ्य॑श्‍च षो॒ नमो॒ नम॑ इषुकृद्भयो॑ धन्व॒  
कृद्भ्य॑श्‍च वो॒ नमो॒ नमो॑ मृग॒युभ्यः॑ श्‍व॒नि-  
भ्य॑श्‍च वो॒ नमो॒ नमः॒ श्वभ्यः॒ श्वप॑तिभ्यश्‍च  
वो॒ नमः॑ [ २ ] ।।  
[रथे॑भ्यः॒ श्वप॑तिभ्यश्च॒ द्वे च॑]।  
इति कृष्णयजुर्वेदीयतैत्तिरीयसंहितायां चतुर्थाष्टके  
पञ्चमप्रपाठके चतुर्थोऽनुवाकः।। ४।।

[[2123]]

(अथ चतुर्थकाण्डे पञ्‍चमप्रपाठके चतुर्थोऽनुवाकः)।  
तृतीयानुवाके यान्युभयतोनमस्कारणि यजूंष्युक्तानि तेभ्योऽन्यानि कानि-चिदुभयतोनमस्काराणि यजूंषि चतुर्थेऽभिधीयन्ते। तत्र प्रथमं यजुराह—  
नम आव्याधिनीभ्य इति। आ समन्ताद्वेद्धुं शक्ताः स्रीमूर्तय आब्याधिन्यो विशेषेण वेद्धुं शक्ता विवध्यन्त्यस्ताभ्यो नमः। अथ द्वितीयं यजुराह—  
नम उगणाभ्य इति। उत्कृष्टगणरूपाः सप्तमातृकाद्याः स्त्रिय उगणाः, हिंसितुं समर्था दुर्गाद्या उग्रदेवतास्तृंहत्यस्ताभ्यो नमः। अथ तृतीयं युजराह—  
नमो गृत्सेभ्य इति। गर्वनशीला गृत्सा विषयलम्पटा इत्यर्थः। तेषां पालका गृत्सपतयस्तेभ्यो नमः। अथ चतुर्थं यजुराह—  
नमो व्रातेभ्य इति। नानाजातीयानां संघा व्‍रातास्तेषां पालका व्‍रातपतय-स्तेभ्यो नमः। अथ पञ्चमं यजुराह—  
नमो विरूपेभ्य इति। विरूपा विकृतरूपा नग्नमुण्डादयः। विश्वरूपा स्तुरं-गगजवक्‍त्रादिनानाविधरूपधारिणो भृत्यास्तेभ्यो नमः। अथ सप्तमं यजुराह—  
नमो रथिभ्य इति। रथमारूढा रथिनस्तद्रहिता अरथास्तेभ्यो नमः। अथ नवममारभ्य सप्तदशपर्यन्तानि स्पष्टार्थानि यजूंष्याह—  
नमो रथेभ्य इति। पक्षिपुञ्जानां धातकाः पुञ्जिष्टाः। मत्स्यघातिनो निषादाः। शुनां गलेषु बद्धानां पाशानां धारकाः श्वनयः। अत्र द्वितीयानुवाको लीलार्थदेवतामूर्ति-प्राधान्येन स्तोतुं प्रवृतः। तृतीयानुवाकश्चोरमूर्तिप्राधान्येन स्तोतुं प्रवृत्तः। चतुर्थोऽनुवाको नानाजातिमूर्तिप्राधान्येति विभागो द्रष्टव्यः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे पञ्चमप्रपाठके  
चतुर्थोऽनुवाकः ।। ४।।

[[2124]]

### ०५ 
(अथ चतुर्थकाण्डे पञ्चमप्रपाठके पञ्‍चमोऽनुवाकः)।  
नमो॑ भ॒वाय॑ च रु॒द्राय॑ च॒ नमः॑ श॒र्वाय॑ च  
पशु॒पत॑ये च॒ नमो॒ नील॑ग्रीवाय च शिति॒क-  
ण्ठा॑य च॒ नमः॑ कप॒र्दिने॑ च॒ व्यु॑प्तकेशाय च॒  
नमः॑ सहस्रा॒क्षाय॑ च श॒तध॑न्वये च॒ नमो॑  
गिरि॒शाय॑ च शिपिवि॒ष्टाय॑ च॒ नमो॑ मी॒ढु-  
ष्ठ॑माय॒ चेषु॑मते च॒ नमो॑ ह्र॒स्वाय॑ च वाम॒नाय॑  
च॒ नमो॑ बृह॒ते च॒ वर्षी॑यसे च॒ नमो॑ वृ॒द्धाय॑  
च सं॒वृध्व॑ने च [ १ ] नमो॒ अग्रि॑याय च  
प्रथ॒माय॑ च॒ नम॑ आ॒शवे॑ चाजि॒राय॑ च॒  
नमः॒ शीघ्‍रि॑याय च॒ शीभ्या॑य च॒ नम॑ ऊ॒-  
र्म्या॑य चावस्व॒न्या॑य च॒ नमः॑ स्रोत॒स्या॑य च॒  
द्वीप्या॑य च [ २ ] ।।  
(सं॒वृध्व॑ने च॒ पञ्च॑विꣳचतिश्च)।

इति कृष्णयजुर्वेदीयतैत्तिरीयसंहितायां चतुर्थाऽष्टके  
पञ्चमप्रपाठके पञ्‍चमोऽनुवाकः ।। ५ ।।

(अथ चतुर्थकाण्डे पञ्‍चमप्रपाठके पञ्‍चमोऽनुवाकः)।  
चतुर्थेऽनुवाक उभयतोनमस्काराणि यजूंषि समापितानि ।अथ पञ्‍चम-मारभ्य नववान्तेष्वनुवाके नमस्कारोपक्रमाण्येव यजूंष्याम्‍नायन्ते।  
तत्र पञ्‍चमानुवाके प्रथमं यजुरारभ्य पञ्‍चदश यजूंष्याह—  
नमो भवाय चेति। भवन्ति प्राणिनोऽस्मादिति भवः। रुद्रोदनहेतुभूतं दुःखं द्रावयतीति रुद्रः। शृणाति हिनस्ति पापमिति शर्वः। पशुसमानानज्ञा-

[[2125]]

निनः पुरुषान्पालयतीति पशुपतिः। कालकूटधारणेन नीलवर्णो ग्रीवैकदेशो यस्यासौ नीलग्रीवः। शितिः श्वेतवर्णोऽवशिष्टः कण्ठप्रदेशो यस्यासौ शितिकण्ठः। कपर्दो जटाजूटो यस्यास्तीति कपर्दी। मुण्डितकेशो व्युप्ककेशः। पाशुपतादिवेषेण कपर्दित्वम्। यत्यादिवेषेण मुण्डितकेशत्वम्। इन्द्रवेषेण सहस्राक्षत्बम्। सहस्रभुजावतारित्वेन शत-संख्याकैर्धनुर्निरुपेतत्वम्। गिरौ कैलासे शेते तिष्ठतीति गिरिशः। विष्णुमूर्तिधारी शिपि-विष्टः। “विष्णुः शिपिविष्टः” इति श्रुतेः। मेघरूपेणात्यन्तं वर्षयिता भीढुष्टमः। बाणधारक इषुमान्। शरीरेऽल्पप्रमाणत्वं ह्रस्वत्वम्। अङ्‍गुल्याद्यवयवयसंकोचाद्वामनत्वम्। आकारेण प्रौढो बृहन्। गुणैः सगृद्धो वर्षीयान्। वयसाऽधिको वृद्धः। सन्यक्स्तृतिभि-र्वर्धितः संवृध्वा। जगदुत्पत्तेः पूर्वमवस्थितोऽग्रियः। सभायां मुख्यः प्रथमः।आशर्व्यापी। अजिरो गमनकुशलः। शीघ्‍रियः शीघ्‍रगामी। शीमशब्द उदकप्रवाहवाची, तत्रोवस्थितः शीभ्यः। ऊर्मौ तरङ्गे स्थित ऊर्म्यः। अवस्वने ध्वनिरहिते स्थिरजलेऽवस्थितोऽवस्वन्यः। स्त्रोतसि प्रवाहे स्थितः स्रो तस्यः। द्वीपे वारिमध्यवर्तिभूमौ स्थितो द्वीप्य। अत्रैकैकस्मिन्य-जुषि चतुर्थ्यन्ताभ्यां पदाभ्यां नमःशब्दं पृथगन्वेतुं समुच्‍चयार्थौ चकारौ पठितौ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठके  
पञ्‍चमोऽनुवाकः ।। ५ ।।

### ०६ 
(अथ चतुर्थाष्ठके पञ्‍चमप्रपाठके षष्ठोऽनुवाकः)।  
नमो॑ ज्ये॒ष्ठाय॑ च कनि॒ष्ठाय॑ च॒ नमः॑ पूर्व॒  
जाय॑ चापर॒जाय॑ च॒ नमो॑ मध्य॒माय॑ चाप-  
ग॒ल्भाय॑ च॒ नमो॑ जघ॒न्या॑य च॒ बुघ्‍नि॑याय  
च॒ नमः सो॒भ्या॑य च प्रतिस॒र्या॑य च॒ नमो॒  
याम्या॑य च॒ क्षेम्या॑य च॒ नम॑ उर्व॒र्या॑य च॒

[[2126]]

खल्या॑य च॒ नमः॒ श्लोक्या॑य चावसा॒न्या॑य  
च॒ नमो॒ वन्या॑य च॒ कक्ष्या॑य च॒ नमः॑ श्र॒-  
वाय॑ च प्रतिश्र॒वाय॑ च [ १ ] नम॑ आ॒शु  
षे॑णाय चा॒ऽऽशुर॑थाय च॒ नमः॒ शूरा॑य चा  
वभिन्द॒ते च॒ नमो॑ व॒र्मिणे॑ च बरू॒थिने॑ च॒  
नमो॑ बि॒ल्मिने॑ च कव॒चिने॑ च॒ नमः॑ श्रु॒ताय॑  
च श्रुतसे॒नाय॑ च ( २ ) ।।  
[प्र॒ति॒श्र॒वाय॑ च॒ पञ्‍च॑विꣳशतिश्च]।  
इति कृष्णयजुर्वेदीयतैत्तिरीयसंहितायां चतुर्थाष्टके  
पञ्‍चमप्रपाठके षष्ठोऽनुवाकः ।। ६ ।।

(अथ चतुर्थकाण्डे पञ्‍चमप्रपाठके षष्ठोऽनुवाकः )।  
पञ्‍चमेऽनुवाके कानिचिदन्यतरतोनमस्काराणि यजूंष्युक्तानि। अथ षष्ठे तथाविधान्येवान्यानि कानिचिद्यजूंष्युच्यन्ते।  
तत्र विद्यमानानि पञ्‍चदश यजूंष्याह—  
नमो ज्येष्ठाय इति। विद्यैश्वर्यादिभिरधिको ज्येष्ठः। तै रहितोऽल्पः कनिष्ठः। पूर्वं जगदादौ हिरण्यगर्भरूपेणोत्पन्नः पूर्वजः। अपरस्मिञ्जगदवसानकाले सहर्तुं काला-ग्न्यादिरूपेणोत्पन्नोऽपरजः। मध्यकाले देवतिर्यगादिरूपेणोत्पन्नो मध्यमः अपगल्मोऽप-रूढेन्द्गियो बालः। जघने गवादीनां पश्चाद्भागे वत्सादिरूपेण भवो जघन्यः। बुघ्‍ने वृक्षा-दीनां मूले शाखादिरूपेणोत्पन्नो बुघ्‍नियः। उभाम्यां पुण्यपापाभ्यां सह वर्तत इति सोमो मनुष्यलोकः। अत एवाऽऽथर्वणिका आमनन्ति “पुण्येन पुण्यं लोकं जयति पापेन पापमुभाभ्यामेव मनुष्य लोकम्’ इति। तत्र भवः सोभ्यः। प्रतिसरो विवाहादौ हस्ते धार्यमाणो रक्षा बन्धस्तमर्हतीति प्रतिसर्यः। यमलोके पापिशिक्षकरूपेणोत्पन्नो याम्यः। क्षेमो

[[2127]]

मोक्षस्तमर्हतीति क्षेम्यः। उर्वरा सर्वसस्याढ्या भूमिस्तामर्हसि धान्यविशेषरूपेणे त्युर्वर्यः। खला धान्यविवेचनदेशस्तमर्हसि मेढ्यादिरूदेणेति खेल्यः। श्लोका वैदिकमन्त्रास्तत्प्रति-पाद्यत्वेन तत्र भवः श्लोक्यः। अवसानं वेदान्तस्तत्प्रतिपाद्यत्वेन तत्र भवोऽवसान्यः। वने वृक्षादिरूपेण भवो वन्यः। कक्षे लतादिरूपेण भवः कक्ष्यः। श्रूयत इति श्रवः शब्दः। प्रतिश्रवः प्रतिध्वनिः। आशुः शीघ्‍रं गामिनी सेना यस्यासावाशुषेणः। आशुः शीघ्‍रगामी रथो यस्यासावाशुरथः। शूरो युद्धे धैर्यवान्। अवभिन्दन्वैरिणां प्रहर्ता। वर्मी कञ्‍चुकोपेतः। वरूथी गृहोपेतः। बिल्मं विलेपेतं युद्धे शिरोरक्षकं तदस्यास्तीति बिल्मी। कवचः शरीररक्षकः सोऽस्यास्तीति कवची। श्रुतो वेदेषु प्रसिद्धः। श्रुता वेदेषु प्रसिद्धा सेना यस्यासै श्रुतसेनः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे पञ्चमप्रपाठके  
षष्ठोऽनुवाकः ।। ६।।

### ०७ 
(अथ चतुर्थाष्टके पञ्‍चमप्रपाठके सप्तमोऽनुवाकः)।  
नमो॑ दुन्दु॒भ्या॑य चाऽऽहन॒न्या॑य च॒ नमो॑  
धृ॒ष्णवे॑ च प्रमृ॒चाय॑ च॒ नमो॑ दू॒ताय॑ च॒ प्र  
हि॑ताय च॒ वमो॑ निष॒ङ्गिणे॑ चेषुधि॒मते॑ च॒  
नम॑स्ती॒क्ष्णेष॑वे चाऽऽयु॒धिने॑ च॒ नमः॑ स्वायु॒-  
धाय॑ च सु॒धन्व॑ने च॒ नमः॒ स्रुत्या॑घ च॒ प  
थ्या॑य च नमः॑ का॒ट्या॑य च नी॒प्या॑य च॒  
नमः॒ सूद्या॑य च सर॒स्या॑य च॒ नमो॑ ना॒द्याय॑  
च वैश॒न्ताय॑ च [ १ ] नमः॒ कूप्या॑य चा-  
व॒ट्या॑य च॒ नमो॒ वर्ष्या॑य चाव॒र्ष्याय॑ च॒

[[2128]]

नमौ॑ मे॒ध्या॑य च विद्यु॒त्या॑य च॒ नम॑ ई॒घ्‍रि-  
या॑य चाऽऽत॒प्या॑य च॒ नमो॒ वात्या॑य च॒ रेष्मि॑-  
याय॒ च॒ नमो॑ वास्त॒व्या॑य च वास्तु॒पाय॑ च  
[२] ।।  
(तै॒श॒न्ताय॑ च त्रि॒ꣳशच्‍च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
पञ्‍चमप्रपाठके सप्तमोऽनुवाकः ।। ७ ।।

(अथ चतुर्थकाण्डे पञ्चमप्रपाठके सप्‍तमोऽनुवाकः)।  
षष्ठेऽनुवाकि यान्यन्यतरतोनमस्काराणि यजूंष्युक्तानि तेभ्योऽन्यानि कानि-चिद्यजूंषि सप्‍तमेऽभिधीयन्ते। तत्र विद्यमानानि षोडश यजूंष्याह—  
नमो दुन्दुभ्यायेति। दुन्दुभौ भेर्यां भवः शब्दो वुन्दुभ्यः। आहन्यते ताड्यतेऽ-नेत्याहननं दुन्दुभ्याघातार्थो दण्डस्तत्र ताडनरूपेणोत्पन्न आहनन्यः। घृष्णुर्युद्धे पालयन-रहितः। प्रमृशः परसैन्यवृत्तान्तपरामर्षकः। दूतस्तद्‍वृत्तान्तज्ञापनकुशलः। प्रहितः स्वामिना प्रेषितः पुरुषः। निषङ्गी खड्‍गयुक्तः। इषुधि मान्बाणाधारयुक्तः। तीक्ष्णा इषवो यस्यासौ तीक्ष्णेषुः। बहून्यायुधानि यस्य सन्तीत्यायुधी। शोभनमायुधं त्रिशूलरूपं यस्यासौ स्वायुधः। शोभनं धन्वपिनाकरूपं यस्यासौ सुधन्वा। स्रुतिः पादसंचारमात्रयोग्यः क्षुद्र-मार्गस्तमर्हतीति स्रुत्यः। पन्या रथाश्वादिसंचारक्षमः प्रौढो मार्गस्तमर्हतीति पथ्यः। कुत्सितमटति जलमत्रेति काटोऽल्पप्रवाहयोग्यः कुल्याप्रदेशस्तत्र जलरूपेण भवः काट्यः। यस्मिंन्प्रदेशे पर्वताग्राज्‍जलं न्यग्भावेन पतति स प्रदेशो नीपस्तत्र जलरूपेणाव-स्थितो नीप्यः। सूदः कर्दमप्रदेशस्तत्रत्यजलरूपः सूद्यः। सरः प्रसिद्धं, तत्रत्य जलरूपः सरस्यः। नदीगतजलरूपो नाद्यः। अल्पसरो वेशन्तस्तत्रत्यजलरूपो वशन्तः। कूपस्थ-जलरूपः कूप्यः। अवटस्थजलरूपोऽवट्यः। वर्षजलरूपो

[[2129]]

वर्ष्पः। वर्षनिरपेक्षजलरूपोऽवर्ष्यः। मेघेषु स्थितो मेघ्र्यः । विद्युता सह चरतीति विद्युत्यः। ईध्रं निर्मलत्वेन दीप्यमानं शरदभ्नं तत्र भव ईध्रियः। आतपेन सह दृष्ट आतप्यः। बातेन सह वृष्टो वात्यः। रिष्यन्ति विनश्यन्ति भूतान्यत्रेति रेष्भः प्रलयकाल-स्तत्र भवः शर्करापाषाणादिसहितो वृष्टिजलविशेषो रेष्मियः। वस्तु धनं(न)गवाश्वदिप-दार्थरूपं तत्र तत्कार्यरूपेणवास्थितो वास्तव्यः। गृहनिर्माणार्था भूमिर्वास्तु तत्पालको वास्तुपः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे पञ्चमप्रपाठके  
सप्तमोऽनुवाकः।। ७ ।।

### ०८ 
(अथ चतुर्थकाण्डे पञ्‍चमप्रपाठकेऽष्टमोऽनुवाकः)।  
नमः॒ सोमा॑य च रु॒द्राय॑ च॒ नम॑स्ता॒म्‍राय॑  
चारु॒णाय॑ च॒ नमः॑ श॒ङ्गाय॑ च पशु॒पत॑ये च॒  
नम॑ उ॒ग्राय॑ च भी॒माय॑ च॒ नमो॑ अग्रेव॒धाय॑  
च दूरेव॒धाय च॒ नमो॑ ह॒न्त्रे च॒ हनी॑यसे च॒  
नमो॑ वृ॒क्षेभ्यो॒ हरि॑केशेभ्यो॒ नम॑स्ता॒राय॒ नमः॑  
शं॒मवे॑ च भयो॒भवे॑ च नमः॑ शंक॒राय॑  
च मयस्क॒राय॑ च॒ नमः॑ शि॒वाय॑ च शि॒व-  
त॑राय च [ १ ] नम॒स्तीर्थ्या॑य च॒ कूल्या॑य  
च॒ नमः॑ पा॒र्या॑य चावा॒र्या॑य च॒ नमः॑ प्रत॒र॑  
णाय चो॒त्तर॑णाय च॒ नम॑ आता॒र्या॑य चाऽऽ-  
ला॒द्या॑य च॒ नमः॒ शष्प्या॑य च॒ फेन्या॑य च॒  
नमः॑ सिक॒त्या॑य च प्रवा॒ह्या॑य च ( २ ) ।।

[[2130]]

[शि॒वत॑राय च त्रि॒ꣳशच्‍च॑]।  
इति कृष्णयजुर्वेदीयतैत्तिरीयसंहितायां चतुर्थाष्टके  
पञ्चमप्रपाठकेऽष्टमोऽनुवाकः ।। ८ ।।

(अथ चतुर्थकाण्डे पञ्चमप्रपाठकेऽष्टमोऽनुवाकः)।  
सप्तमोऽनुवाके यान्यन्यतरतोनमस्काराणि यजूंष्युक्तानि तेभ्योऽन्यानि कानिचिदन्यतरतोनमस्काराण्यष्टमेऽनुवाके कथ्यन्ते।  
तत्र विद्यमानानि सप्तदश यजूंष्याह—  
नमः सोमाय चेति। उमया सह वर्तत इति सोमः। रुद्रोद्रनहेतुर्दुःखं तद्‍ब्रावयति विनाशयतीति रुद्रः। आदित्यरूपेणोदयकालेऽत्यन्तं रक्तस्ताम्नः। उदयादूर्ध्वमपिद्रक्तोऽरुणः। शं सुखं गमयति प्रापयतीति शंगः पशूनां पालयिता पशुपतिः। विरोधिनो नाशयितुं क्रोधयुक्त उग्रः। दर्शनमात्रेण विरोधिनां भयहेतुर्भीमः। अग्रे पुरतो वधोऽस्येत्यग्रेवधः। एवं दूरेवधः। पुरतो दूरे वा वर्तमानं विरोधिनमना-यासेनैव हन्तीत्यर्थः। लोकेऽपि यो यत्र विरोधिनं हन्ति तत्र तद्रूपेणायमेव हन्ता। अत एवेश्वरेणार्जुनं प्रत्युक्तम्—  
‘मयैवैते निहताः पूर्वमेव निमित्तमात्रं भव सव्यसाचिन्, इति।  
संहारकालेऽतिशयेन च सर्वेषां हन्ता हनीयान्। हरितवर्णानि केशसदृशानि षर्णानि येषां ते हरिकेशास्तथाविधा ये वृक्षाः कल्पतरुप्रभृतयस्तद्रूपोऽयं रुद्र इत्यर्थः। तारः प्रणवप्रतिपाद्यः। शं सुखं भावयत्युत्पादयतीति शंभुः। मयः सुखं भावयतीति मयोभूः। एकं विषयसुखमपरं मोक्षसुखमिति तयोर्विवेकः । पित्रादिरूपेण शं लौकिक-सुखं करोतीति शंकरः। आचार्यशास्त्रादिरूपेण मोक्षसुखं करोतीति मयस्करः। साक्षात्सुखकारित्वमेताभ्यां पदाभ्यामुक्तमतेन्मुखेन कारयितृत्वं पूर्वाभ्यां पदाभ्यामिति विवेकः। शिव कल्याणरूपः स्वयं निष्कल्मष इत्यर्थः। अतिशयेन शिवः शिवतरः स्वभक्तानपि निष्कल्मषान्करोती त्यर्थः। तीर्थे प्रयागादौ संनिहितस्तीर्थ्यः। कूले नदीतीरे प्रतिष्ठापितलिङ्गरूपेणावतिष्ठत इति कूल्यः। पारे संसारसमुद्रस्य परतीरे मुमुक्षुभिर्ध्येयत्वेनावति-

[[2131]]

ष्ठत इत्यवार्यः। प्रकृष्टेन मन्त्रजपादिरूपेण पापतरणहेतुः प्रतरणः। तत्त्वज्ञानरूपेण कृत्स्‍नसंसारोत्तरणहेतुरुत्तरणः। संभवत्यपि संसारोत्तरणहेतौ तत्त्वज्ञाने तदुपेक्ष्य काम्य-कर्मानुष्ठानेन संसारे पुनरागमनमातारस्तमर्हतीत्यातार्यः, काम्यफलप्रद इत्यर्थः। अलं संपूर्णं यथा भवति तथा कर्मफलमत्तीत्यलादो जीवः “तयोरन्यः पिप्पलं स्वाद्वत्ति” इति श्रुतेः। तस्य प्रेरकत्वेन तत्संबन्धित्वा दालद्यः। शष्पं वालतृणं गङ्गातीरादावुत्पन्नं कुशा-ङ्‍करादि तदर्हतीति शष्प्यः। नदमिध्यगतं फेनमर्हतीति फेन्यः। सिकतामर्हतीति सिकत्यः। प्रवाहमर्हतीति प्रवाह्यः। य पुरुषः श्रद्धालुः सन्स्‍नानादितत्परो निरन्तरं गङ्गादितीरे वर्तते तद्रूप इति शष्प्यादिशब्दानां चतुर्णां तात्पर्यर्थः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे पञ्चम-  
प्रपाठकेऽष्टमोऽनुवाकः ।। ८।।

### ०९ 
(अथ चतुर्थकाण्डे पञ्चमप्रपाठके नवमोऽनुवाकः)।  
नम॑ इरि॒ण्या॑य च प्र॒षथ्या॑य च॒ नमः॑ किꣳ-  
शि॒लाय॑ च॒ क्षय॑णाय च॒ नमः॑ कप॒र्दिने॑ च  
पुल॒स्तये॑ च॒ नमो॒ गोष्ठ्या॑य च॒ गृह्या॑य च॒  
नम॒स्तल्प्या॑य च॒ गेह्या॑य च॒ नमः॑ का॒ट्या॑य  
च गह्वरेष्ठाय॑ च॒ नमो॑ ह्रदय्या॑य च निवे॒-  
ष्ण्या॑य च॒ नमः॑ पाꣳ स॒व्या॑य च रज॒स्या॑य  
च॒ नम शुष्क्या॑य च हरि॒त्या॑य च॒ नमो॒  
लोप्या॑य चोल॒प्या॑य च ( १ ) नम॑ ऊ॒र्व्या॑य  
च सू॒र्म्या॑य च॒ नमः॑ प॒ण्या॑य च पर्णश॒द्या॑य  
च॒ नमो॑ऽपगु॒रमा॑णाय चाभि॑घ्न॒ते च॒ नम॑

[[2132]]

आक्खि॒दते च॑ प्रक्खिद॒ते च॒ नमो॑ वः कि  
रि॒केभ्यो॑ दे॒वाना॒ꣳ हृद॑येभ्यो॒ नमो॑ विक्षीण॒  
केभ्यो॒ नमो॑ विचिन्व॒त्केभ्यो॒ नम॑ आनिर्ह॒-  
तेभ्यो॒ नम॑ आमीव॒त्केभ्यः॑ [ २ ] ।  
[उ॒ल॒प्या॑य च॒ त्रय॑स्त्रिꣳशच्‍च]।  
इति कृष्णयजुर्वेदीयतैत्तिरीयसंहितायां चतुर्थाष्टके  
पञ्‍चमप्रपाठके नवमोऽनुवाकः ।। ९ ।।

(अथ चतुर्थकाण्डे पञ्‍चमप्रपाठके नवमोऽनुवाकः)।  
अष्टमानुवाके यान्यन्यतरतोनमस्काराणि यजूंष्युक्तानि तेभ्योऽप्यन्यानिका-निचिन्नवमेऽनुवाक उच्यन्ते।  
तत्र विद्यमानान्येकोनाविंशतिसंख्याकानि यजूंष्याह—  
नम इरिण्याय इति। इरिणमूषरं तत्र भव इरिण्यः। प्रपथो बहुभिः सेवितो मार्गस्तत्र भवः प्रपथ्यः। कुत्सिताः क्षुद्राः शिला यत्र प्रदेशे तादृशः शार्वरिस्तः प्रदेशः किंशिलः। क्षयणो निवासयोग्यो देशः। कपर्दी जटाबन्धवान्। भक्तानां पुरतस्तिष्ठतीति पुलास्तिः गवां स्थानं गोष्ठं तत्र भवो गोष्ठ्यः। गृहे भवो गृह्यः। तल्पे खट्‍वायां शयान-स्तल्प्यः। गेहे प्रासादे भवो गेह्यः कुत्सितमटति कण्टकलतादिपूर्णतया दुष्प्रदेशत्वं प्राप्‍नोतीति दुर्गमोऽरण्यविशेषः काटस्तत्र भवः काट्यः। गह्‍वरे विषमे गिरिगुहादौ तिष्ठ-तीति गह्‍वरेष्ठः । हृदेष्वगाधजलेषु भवो हृदय्यः। गह्‍वरे विषमे गिरिगुहादौ तिष्ठतीति गह्‍वरेष्ठः। हृदेष्वगाधजलेषु भवो हृदय्यः। निवेष्पं नीहारजलं तत्र भवो निवेष्प्यः। पांसु-षुपरमाणुष्ववस्थितः पांसव्यः। रजसि विस्पष्टायां धूल्यामवस्थितो रजस्यः। शुष्केषु काष्ठेषु भवः शुष्क्यः । हरितमार्द्रं तत्र भवो हरित्यः। लुप्यते तृणादिकमस्मिन्नति लोपः कठिणप्रदेशस्तत्र भवो लोप्यः। उलपा बल्वजतृणादयस्तत्र भव उलप्यः। ऊर्व्यां पृथिव्यां भव ऊर्व्यः। शोभना ऊर्मयो यस्यां नद्यां सेयं सूर्मिस्तत्र भवः सूर्म्यः। पर्णेषु पत्रेषु भवः पर्ण्यः। शुष्काणां पर्णानां

[[2133]]

संघातः पर्णशदस्तत्र भवः पर्णशद्यः। अपगुरमाण उद्यतायुधः। अभिध्‍नन्प्रहरन्। आक्खिदन्नीषत्खेदयन्। प्रक्खिदन्नत्यन्तं खेदयन्। किरन्ति भक्तेभ्यो धनानिति किरिका उदारा रुद्रावताराः ते च देवानां हृदयभूताः सर्वदेवप्रिय त्वात्तादृशेभ्यो वो युष्मभ्यं नमः। क्षीणकेभ्यो विपरीता विक्षीणिकाः कदाचिदपि क्षयरहिता इत्यर्थः। विचिन्वन्त्वपेक्षितमर्थं संपादयन्तीति विचिन्वत्काः। आसमन्तान्निःशेषेण हतं पापं यैस्त आनिर्हताः। आ सम-न्तान्मविन्ति स्थूलीभावं प्राप्‍नुवन्तीत्यामीवत्काः। अत्र विक्षीणकविचिन्यत्कानिर्हतामी-वत्केषु देवानाꣳ। हृदयेभ्य इत्यनुषज्‍जते। पञ्चमानुवाकमारभ्य नवमान्तेष्वनुवाकेष्वन्य-रतोनमस्काराणि बहूनि यजूंष्यभिहितानि। तैः सर्वैः परमेश्वरस्य सार्वात्म्यं प्रतिपादयितु-मेकैकेन यजुषा स्थावरं जङ्गमं चैककं रूपमभिहितम्। अनुवाकभेदस्तु क्रतोर्बहिः प्रयोगे मन्त्रभेदाभिप्रायेण द्रष्टव्यः। एकैकाऽनुवाक एकैको मन्त्रः। तत्र तस्य पुरश्चरणादिप्रका-रस्तु रुद्रकल्पेऽभिधास्यते।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे पञ्चमप्रपाठके  
नवमोऽनुवाकः ।। ९।।

### १० 
(अथ चतुर्थाष्टके पञ्चमप्रपाठके दशमोऽनुवाकः)।  
द्रापे॒ अन्घ॑सस्पते॒ दरि॑द्र॒न्नीललोहित। ए॒षां  
पुरु॑षाणामे॒षां प॑शू॒नां मा मेर्माऽरो॒ मो एषां॒  
किं च॒नाऽऽम॑मत्। या ते रुद्र शि॒वा तनूः  
शि॒वा वि॒श्वाह॑भेषजी। शि॒वा रु॒द्रस्य॑ भेष  
जी॒ तया॑ नो मृड जी॒वसे॑। इ॒माꣳ रु॒द्राय॑  
त॒वसे॑ कप॒र्दिने॑ क्ष॒यद्वी॑राय॒ प्र भ॑रामहे म॒-  
ति। तथा॑ नः॒ शम॑तद्‍‍द्वि॒पदे॒ चतु॑ष्पदे॒  
विश्वं॑ पु॒ष्ट॑ ग्रामे॑ अ॒स्मिन् [ १ ] अना॑तुर-

[[2134]]

म्। मृ॒डा नो॑ रुद्रो॒त नो॒ मय॑स्कृधि क्ष॒य-  
द्वी॑राय॒ नम॑सा विधेम ते। यच्छं च॒ योश्च॒  
मनु॑रा॒यजे पि॒ता तद॑श्याम॒ तव॑ रुद्र॒ प्रणी॑तौ  
मा नो॑ म॒हान्त॑मु॒त मा नो॑ अर्भ॒कं मा  
न॒ उक्ष॑न्तमु॒त मा न॑ उक्षि॒तम्। मा नो॑  
वधीः पि॒त॒रं मोत मा॒तरं॑ प्रि॒या मा न॑स्त॒नु-  
वः॑ ( २ ) रु॒द्र॒ री॒रि॒षः॒। मा न॑स्तो॒के तनये॒  
मा न॒ आयु॑षि॒ मा नो॒ गोषु॒ भा नो॒ अश्वे॑षु  
रीरिषः। वी॒रान्मा नो॑ रुद्र मामि॒तो व॑धी-  
र्ह॒विष्म॑न्तो नम॑सा विधेम ते। आ॒रात्ते॑  
गो॒घ्‍न उ॒त पू॑रुष॒घ्ने क्ष॒यद्वी॑राय सु॒म्‍नम॒स्मे ते॑  
अस्तु। रक्षा॑ च नो॒ अधि॑ च देव ब्रू॒ह्यधा॑  
च नः॒ शर्म॑ यच्छ द्वि॒वर्हाः॑। स्तु॒हि ( ३ )  
श्रु॒तं ग॑र्त॒सदं॒ युवा॑नं मृ॒गं न भी॒ममु॑पह॒त्‍नुमु॒-  
ग्रम्। मृ॒डा ज॑रि॒त्रे रु॑द्र स्तवा॑नो अ॒न्यं ते॑  
अ॒स्मन्नि व॑पन्तु॒ सेनाः॑। परि॑ णो रु॒द्रस्य॑  
हे॒तिर्वृ॑णक्तु॒ परि॑ त्वे॒षस्य॑ दुर्म॒तिर॑घा॒योः।  
अव॑ स्थि॒रा म॒घव॑द्‍दयस्तनुभ्य॒ मीढ्‍व॑स्तो॒काय॒  
तन॑याय मृडय। मीढु॑ष्टम॒ शिव॑तम शि॒वो  
नः॑ सु॒मना॑ भव। पर॒मे वृक्ष आयु॑धं नि॒धाय॒  
कृत्तिं॒ वसा॑न॒ आ च॑र॒ पिना॑कम् [ ४ ]

[[2135]]

बिभ्र॒दा ग॑हि। विकि॑रिद॒ विलो॑हित॒ नम॑स्ते  
अस्तु भगवः । यास्ते॑ स॒हस्रꣳ॑ हे॒तयो॒ऽन्य-  
मस्म॒न्नि व॑पन्तु॒ ताः। स॒हस्रा॑णि सहस्र॒धा  
बा॑हु॒वोस्तव॑ हे॒तयः॑। तासा॒मीशा॑नो भगवः  
परा॒चीना॒ मुखां कृधि [ ५ ]।  
(अ॒स्मिꣳस्त॒नुवः॑ स्तु॒हि पिना॑क॒मेका॒न्नत्रि॒ꣳशच्च॑)।  
इति कृष्णयजुर्वेदीयतैत्तिरीयसंहितायां चतुर्थाष्टके  
पञ्चमप्रपाठके दशमोऽनुवाकः ।। १० ।।

(अथ चतुर्थकाण्डे पञ्चमप्रपाठके दशमोऽनुवाकः)।  
द्वितीयमारभ्य नवमान्तेष्वनुवाकेषु विविधानि यजूंष्युभयतोनमस्काराण्यन्य- तरतोनमस्काराणि चोक्तानि। अथ दशमेऽनुवाक ऋग्रूपा मन्त्रा उच्यन्यते। तत्र प्रथमामृचमाह—  
द्रापे अन्धसस्पत इति। द्रापयति कुत्सितां गतिं प्रापयतीति द्रापिः। पापिनो नरकप्रदानेन क्लेशयतीत्यर्थः। अन्धोऽन्नं तस्य पतिः पालकः भक्तानामन्नं पालयतीत्यर्थः। दरिद्रदकिंचनः स्षयं विरक्तः केवल इत्यर्थः। “एकमेवाद्वितीयं ब्रह्म नेह नानाऽस्ति किंचन” इति श्रुतेः। कण्ठे नीलोऽन्यत्र लोहित इति नीललोहितः। एतैः शब्दै संबोध्य-मान हे रुद्रैषामस्मदीयानां पुरुषाणां पुत्रापौत्रादीनामेषामस्मदीयानां पशूनां गोमहिष्यादीनां च समूहं मा भेर्माभीषय। एषामुक्तानां सर्वेषां मध्ये किंचनैकमपि वस्तु माऽरो मा गच्छतु। भा विनश्यत्वित्यर्थः। मो आममन्मैव रुग्णमभूत्। अथ द्वितीयामाह—  
या ते रुद्रेति। हे रुद्र ते त्वदीया शिवा शान्ता तन्र्या विद्यते तया तन्वा नोऽस्माञ्जीवसे जीवयितुं मृड सुखय। कथं तन्वा, शिवत्वं, तदुच्यतेय स्मादेवं विश्वा-हमेषजी सर्वेष्वहःसु रोगदारिद्यादेरौषधवाद्विनाशहेतुस्तस्माच्छिवा।

[[2136]]

किंच, यस्माद्रुद्रस्य तादात्म्यप्राप्तये भेषज्यौषधरूपा ज्ञानप्रदानेन जन्ममरणादिदुःखं निवारयति तस्मादप्येषा शिवा । अथ तृतीयामाह—  
इमाꣳ रुद्रायेति। यथा येन प्रकारेण नोऽस्मदीयाय द्विपदे पुत्रपौत्रादिरूपाया मनुष्याय चतुष्पदे गोमहिष्यादिरूपाय पशवे च शमसत्सुखं स्यात्। किंचस्मिन्ग्रामे विश्वं सर्वं प्राणिजातं पुष्टं सुखपूर्णमनातुरमुपद्रवरहितं च यथा भवति तथा मयं रुद्राय रुद्रार्थ इमां मतिं पूजाध्यानादिविषयां बुद्धिं प्रभरामहे प्रकर्षेण पोषयामः। कीदृशाय रुद्राय, तवसे बलयुक्तायास्मदषेक्षितं कर्तुं समर्थायेत्यर्थः। कपर्दिने जटाबन्धयुक्ताय तापसवेषा-येत्यर्थः क्षयद्वीराय  
क्षीयमाणप्रतिपक्षपुरुषायान्यथाभानरूपपापविनाशहेतव इत्यर्थः। अथ चतुर्थमाह–  
मृडा नो रुद्रोतेति। हे रुद्र नोऽस्मान्मृडयेह लोके सुखय। उतापि च नोऽस्माकं परलोकेऽपि मयः सुखं कृधि कुरु। क्षयद्वीराय क्षपितास्मदीयपापाय ते तुभ्यं नमसा नमस्कारेण विधेम परिचरेम। पिता पालको मनुः प्रजापतिः शं च सुखं च योश्च दुःखपृथग्भावं च यदायजे यत्किंचित्संपादितवांस्तत्सर्वं वयं हे रुद्र तव प्रणीतौ प्रणये स्नेहातिशये सत्यश्याम प्राप्‍नुयाम। अथ पञ्चमीमाह—  
मा नो महान्तभिति। हे रुद्र नोऽस्मदीयं महान्तं स्थविरं पुरुषं मा रीरिषो मा हिंसीः। उतापि च नोऽस्मदीयमर्भकं बालं मा रीरिषः। किंच नोऽस्मदीयमुक्षन्तं सेचन-समर्थं युवानं पुरुषं मा रीरिषः। उतापि च नोऽस्मदीयमुक्षितं गर्भस्थं पुरुषं मा रीरिषः। नोऽस्मदीयं पितरं मा वधीः। उतापि च मातरं मा वधीः। नोऽस्मदीयाः प्रियाश्च तनुवः शरीराणि मा रीरिषः अथ षष्ठीमाह—  
मा नस्तोक इति। हे रुद्र नोऽस्मदीये तोकेऽपत्यमात्रे तनये विशेषतः पुत्रे मा रीरिषो हिंसां मा कुरु। नोऽस्मदीय आयुषि मा रीरिषः नोऽस्मदीयेषु गोषु मा रीरिषः। नोऽस्मदीयेष्वश्वेषु मा रीरिषः। भामितः क्रुद्धः सन्नोऽस्मदीयान्वीरान्भृत्यान्मा वधीः। वयं हविष्मन्तो हविर्युक्तास्ते तुभ्यं नमसा नमस्कारेण विधेम परिचरेम। अथ सप्तमीमाह–

[[2137]]

आरत्ते गोघ्‍न इति। गोघ्‍ने गोघ्‍नस्य पुरुषघ्‍ने पुत्रपौत्रादिषुरुषघ्‍नस्य क्षयद्वीराय क्षपितभृत्यस्य ते तवोग्ररूपमारादस्तु दूरे तिष्ठतु। यत्तु सुम्‍नं त्वदीयं सुखकरं रूपं तदस्ये अस्मास्वस्तु। घोराऽन्या शिवाऽन्येति यच्छरीरद्वयमुक्तं तयोर्द्वयोर्मध्ये यद्‍घोरं शरीरं तद-दूरे गच्छतु। शिवं शरीरमत्राऽऽगच्छात्वित्यर्थः। किंच नोऽस्मान्‍रक्ष सर्वतः पालय। किंच हे देवाधिब्रूह्यस्मानितरेभ्यो यजमानेन्योऽधिकान्देवेषु ब्रूहि। अध चापि च द्विबर्हा द्वयो-र्लोकयोर्वर्धयिता त्वं शर्म यच्छसुखं देहि। अथाष्टमीमाह—  
स्तुहि श्रुतमिति हे मदीयंवचः श्रुतं प्रसिद्धं रुद्रं स्तुहि। कीदृशम् गर्तसदं गर्तसदृशे हृदयपुण्डरीके सर्वदा तिष्ठन्तम्।  
‘ईश्वरः सर्वभूतानां हृद्देशेऽर्जुन तिष्ठति’ इति स्मृतेः।  
युवानं नित्यतरुणम्। उपहत्‍नुमुग्रं प्रलयकाले सर्वं जगत्संहर्तुमुग्ररूपिणम्। तत्र दृष्ठान्तः भीमं मृगं न भयंकरं सिंहमिव। यथा गजविदारणायोग्रः सिंहो भवति तद्वत्। हे रुद्र स्तवानोऽस्मद्वचसा स्तूयमानो जरित्रे जरणशीले दिने दिने क्षीयमाणेऽस्म-च्छरीरे मृड सुखं कुरु। ते त्वदीयाः सेना अस्मदन्यं वैरिणं निवपन्तु विनाशयन्तु अथ नवमीमाह—  
परि णो रुद्रस्येति। हन्यतेऽनयेति हेतिरायुधं, रुद्रस्य हेतिर्नोऽस्मान्परि-वृणक्तु परितो वर्जितान्करोतु। कदाचिदपिमा विध्यत्वित्यर्थः। त्वेषस्य क्रोधोज्‍ज्‍वलित-स्याघायोरघं पापं प्रहाररूपमिच्छतो रुद्रस्य या दुर्मतिरुग्रबुद्धिः साऽप्य स्मान्पारिवृणक्‍तु। स्थिरा विरोधिनाशनाय या दृढा दुर्मतिरस्ति तां मघवद्‍म्यो हविर्लक्षणान्नयुक्तेभ्यो यजमा-नेभ्यः सकाशादवतनुष्वावततामपनीतां कुरु। हे मीढ्‍वः कामानामभिवर्पक तोकायास्म-त्पुत्राय तनयाय तदीयपुत्राय च मृडाय सुखं देहि। अथ दशमीमाह–  
मीढुष्ठमेति। मे मीढुष्ठमातिशयेन सेचक कामानामभिवर्षक, हे शिवतमा-तिशयेन शान्तस्वरूप नोऽस्मान्प्रति शिवः शान्तः सुमनाः सौमनस्येन स्नेहेन युक्तश्च भव। आयुधं त्रिशुलादिकं परमेऽत्युन्नते वृक्षे वटाश्वत्थादिरूपे निधाय

[[2138]]

यथाऽस्माभिर्न दृश्यते तथाऽवस्थाप्य कृत्तिं वसानो व्याघ्रचर्ममात्रं परिदधान आचरा-स्मदाभिमुख्येनाऽऽगच्छ। आगच्छन्नपि पिनाकं विभ्रद्भूषणार्थं धनुर्मात्रं हस्ते धारयन्त्राणा-दिकं परित्यज्याऽऽगह्यागच्छ। अथैकादशीमाह—

विकिरिदेति। कीर्यन्ते भक्तानां संनिधौ बहुधा प्रक्षिप्यन्त इति किरावो धनानि तानि ददातीति किरिदः। विशेषेण किरिदो विकिरिदः। विलोहितो लौहित्यरहितः श्वेत इत्यर्थः। अत एव मान्त्रिकाः पञ्चाक्षरध्याने स्मरन्ति—  
‘ध्भेयो मुक्तापरागामृतरसकलिताद्रिप्रभः’ इति।  
यद्वा विशेषण लोहितो विलोहितः। अत एवाष्टाक्षरध्याने स्मरति—  
‘काञ्चनाभो ध्येयः पद्मासनस्तः’ इति ।  
भगवो भगवन्षड्‍गुणसंपन्न। भगशब्दस्य पढ्गुणवाचित्वं स्मर्यते—  
‘ऐश्वर्यस्य समग्रस्य धर्मस्य यशसः श्रियः।  
ज्ञानवैराग्ययोश्चैव षण्णां भग इतीरणा’ इति।  
प्रकारान्तरेण भगवच्छब्दनिर्वचनं च—  
‘उत्पत्तिं च विनाशं च भूतानामागतिं गतिम्।  
वेत्ति त्रिद्यामविद्यां च स वाच्यो भगवानिति’ ।। इति ।  
यथोक्तविशेषणत्रयविशिष्ट हे रुद्र ते तुभ्यं नमोऽस्तु। ते तव सहस्र सहस्र-संख्याका हेतयो यान्यायुधानि सन्ति ताः सर्वा अस्मदन्यं विरोधिनं निवयन्तु विनाश-यन्तु। अथ द्वादशीमाह—  
सहस्राणीति। हे रुद्र तव बाह्बोर्हस्तयोर्हेतयः सहस्रधा सहस्रप्रकाराः सहस्राणि सहस्रसंख्याका विद्यन्ते। धनुः खड्‍गस्रिशूलमित्येवं जातिभेदेन सहस्र-प्रकारत्वम्। एकैस्या जातौ बहवः सहस्रसंख्याकाः हे भगवः षड्‍गुणोपेत त्वमीशानः समर्थः संस्तासां हेतीनां मुखा मुखानि शल्यानि पराचीना कृघ्यस्गसः पराङ्‍मुखानि कुरु।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-र्वेदीयतैत्तिरीयसंहिताभाष्ये चतुर्थकाण्डे चतुर्थप्रपाठके  
दशमोऽनुवाकः ।। १० ।।

[[2139]]

### ११ 
(अथ चतुर्थकाण्डे पञ्‍चमप्रपाठके एकादशोऽनुवाकः)।  
स॒हस्रा॑णि सहस्त्रशो॒ ये रु॒द्रा अधि॒भूम्या॑म्।  
तेषाꣳ॑ सहस्त्रयोज॒नेऽव॒ धन्वा॑नि तन्मसि।  
अ॒स्मिन्म॑ह॒त्य॑र्ण॒वे॑ऽन्तरि॑क्षे भ॒वा अधि॑। नी-  
ल॑द्दीवाः शिति॒कण्ठाः॑ श॒र्वा अ॒धः क्ष॑मा-  
च॒राः। नील॑ग्रीवाः शिति॒कण्ठा॒ दिव॑ꣳ  
रु॒द्रा उप॑श्रिताः । ये वृ॒क्षेषु॑ स॒स्पिञ्ज॑रा॒ नी  
ल॑ग्रीवा॒ विलो॑हिताः। ये भू॒ताना॒मधि॑पतयो  
वि॒शि॒खासः॑ कप॒र्दिनः॑। ये अन्ने॑षु वि॒वि  
ध्य॑न्ति॒ पात्रे॑षु॒ पि॑बतो॒ जना॑न्। ये प॒थां प॑-  
थि॒रक्ष॑य एलबृ॒दा य॒व्युधः॑। ये ती॒र्थानि॑  
[१] प्र॒चर॑न्ति सृ॒काव॑न्तो निष॒ङ्गिणः॑।  
य ए॒ताव॑न्तश्‍च॒ भूयाꣳ॑सश्‍च॒ दिशो॑ रु॒द्रा  
वि॑तस्थि॒रे। तेषाꣳ॑ सहस्रयोजनेऽव॒ धन्वा॑नि  
तन्मसि। नमो रु॒द्रेभ्यो॒ ये पृ॑थिब्यां ये॑ऽन्त-  
रि॑क्षे॒ ये दि॒वि येषा॒मन्नं॒ वातो॑ व॒र्षमिष॑व॒स्ते-  
भ्यो॒ दश॒ प्राची॒र्दश॑ दक्षि॒णा दश॑ प्र॒तीची-  
र्दशोदी॑ची॒र्दशो॒र्ध्वास्तेभ्यो॒ नम॒स्ते नो॑ मृडयन्तु॒  
ते यं द्वि॒ष्मो यश्च॑ नो॒ द्वेष्टि॒ तं वो॒ जम्भे॑ दधामि  
[२]।  
(ती॒र्थानि॒ यश्च॒ षट् च॑)।

[[2140]]

इति कृष्णयजुर्वेदीयतैत्तिरीयसंहितायां चतुर्थाष्टके  
पञ्‍चमप्रपाठके एकादशोऽनुवाकः ।। ११ ।।

नम॑स्ते॒ नमो॒ हिर॑ण्यबाहवे॒ नमः॒ सह॑मानाय॒ नम॑ आव्या॒धिनी॑भ्यो॒ नमो॑  
भ॒वा॑य च॒ नमो॑ ज्ये॒ष्ठाय॑ च॒ नमो॑ दुन्दु॒भ्या॑य च॒ नमः॒ सोमाय॑ च॒  
नम॑ इरि॒ण्या॑य च॒ द्राषे॑ स॒हस्त्रा॒ण्येका॑दश ।। ११ ।।  
नम॑स्त॒ नमो॑ भ॒वाय॑ च॒ द्रापे॑ य॒प्रविꣳशतिः ।। ३७ ।।  
हरि ॐ ।  
इति कृष्णयजुर्वेदीयतैत्तिरीयसंहितायां चतुर्थाऽष्टके  
पञ्चमः प्रपाठकः ।। ५ ।।

(अथ चतुर्थाष्टके पञ्चमप्रपाठके एकादशोऽनुवाकः)।  
दशमेऽनुवाक ऋग्रूपाः केचिन्मन्त्रा उक्ताः । अथैकादशे शिष्ठा ऋचः शिष्ठानि यजूषि चोच्यन्ते।  
तत्राऽऽदौ दशसंख्याका ऋचः। तासु प्रथमामाह–  
सहस्राणीनि। भूम्यामधि भूमेरुपरि मे रुद्राः सहस्रशः सहस्रप्रकाराः सह-स्राणि सहस्रसंख्याकाः सन्ति। सहस्रश इति जात्युक्तिः। विनायकप्रथम (मथ) शैलादयो जातिभेदाः, ते सर्वेऽपि रुद्रविशेषाः। तत्राप्येकस्यां जातौ बहुभिः सहस्रैः संख्याता मूर्ति-विशेषाः। तेषां सर्वेषां धन्वानि धनूंषि सहस्रयो जनेऽस्मत्तः सहस्रयोजनव्यवहितदेशेऽ-वतन्मसि, अवततज्याकानि स्थापयामः।  
अथ द्वितीयामाह—  
अस्मिन्निति। अस्मिदृश्यमाने महत्यर्णये महासमुद्रसदृशे प्रौढेऽन्तरिक्षेऽ-धिश्रित्य वर्तमाना भवा रुद्रमूर्तिविशेषा ये सन्ति, तेषां सहस्रयोजन इत्याद्युक्ता-

[[2141]]

र्थमुत्तरार्थं द्वितीयादिषु नवप्रान्तास्वृक्ष, अनुषज्‍जते। तदनुषङ्गद्योतनायैव दशम्यामृचि पुनः पठितम्। अथ तृतीयामाह–  
नीलग्रीवा इति। ग्रीवायामेकस्मिन्प्रदेशे नीलवर्णा नीलग्रीवाः प्रदेशान्तरे श्वेतवर्णाः शितिकण्ठाः। तादृशाः शर्वा रुद्रमूर्तिविशेषाः। कीदृशाः अधः क्षमाचरा भूमेरधस्तात्पातालेषु संचरन्ति। तेषामित्यादि पूर्ववत्। अथ चतुर्थीमाह—  
नीलग्रीवा इति। दिवमुपश्रिताः स्वर्गे वर्तमानाः। अथ पञ्चमीमाह—  
ये वृक्षेष्विति। यथा लोकेष्ववस्थिता रुद्रास्तथा वृक्षेष्ववस्थिताः। तेषु केचित्सास्पिञ्जराः शष्पवद्वालतृणवित्पिञ्जरवर्णाः। नीलग्रीवा नीलवर्णग्रीवाः। केचिद्‍ग्रीवादेशे नीलवर्णो-पेताः। अपरे पुनर्विलोहिता विशेषेण रक्तवर्णाः। ईदृशा ये सन्ति तेषामित्यादि। अथ षष्ठीमाह—  
ये भूतानामिति। भूतशब्देनान्तर्हितशरीराः सन्तो मनुष्योपद्रवकारिणो गणविशेषा उच्यन्ते। तेषामधिपतयो ये रुद्रास्तेषु केचिद्विशिखासो युण्डिमूर्धानः। अपरे कपर्दिनो जटाबन्धोपेतास्तेषा मित्यादि। अथ सप्तमीमाद।  
ये अन्नेष्विति। ये रुद्रा अन्नेषु भुज्यमानेषु गूढत्वेनावस्थिताः सन्तो जनान्विविघ्यन्ति विशेषेण धातुवैषम्यादिना बाधन्ते। तथा पात्रेषु पातव्येषु क्षीरोदकादिषु गूढत्वेनावस्थिताः पिबतो जनान्विविध्यन्ति, तेषुमित्यादि।  
अथाष्ठमीमाह-ये पथामिति।  
ये रुद्राः पथिरक्षयो लौकिकवैदिकमार्गाणां रक्षकाः। नात्र केषांचिदेव मार्गाणां किंतु सर्वेषां पथां ते च रक्षकाः। ऐलबृदा इराऽन्नं तस्य समूह ऐरम्। एरेमेवैलं तद्विभ्रतीत्यैलभृतः। ऐलभृत एवैलबृदा अन्नप्रदानेन पोषका इत्यर्थः। ते च यव्युधः, यौति मिश्री भवति विरोधं करोतीति यु, शत्रुः। युभिः शत्रुभिः सह युध्यन्तीति यव्युधः। अस्मदनिष्ठनिवारका इत्यर्थः। तेषामित्यादि । अथ नवमीमाह—  
ये तीर्थानिति। ये रुद्रास्तीर्थानि काशीप्रयागत्दीनि रक्षितुं प्रचरन्ति।

[[2142]]

कीदृशा रुद्राः सृकावन्तः सृकाश्छुरिका हस्ते धार्यमाणास्तीक्ष्णाग्रा आयुधत्रिशेषा-स्तद्युक्ताः केचित्। अपरे निषङ्गिणः खड्‍गयुक्तास्तेषामित्यादि। अथ दशमीमाह—  
य एतावभ्तश्‍चेति। ये रुद्रा एतावन्तश्च सहस्राणि सहस्रश दत्याद्यृग्भि र्यावन्त उक्तास्तावन्तोऽपि भूयांसश्चतोऽप्यधिका अन्ये बहवोऽपि दिशो वितस्थिरे सर्वा दिशः प्रविश्य स्थितास्तेषामित्यादि।  
इत्थं द्वादशसंख्याका ऋच उक्ताः। अथ त्रीणि यर्जष्युच्यन्ते—  
नमो रुद्रेभ्य इति। अत्र पृथिव्यादिलोकभेदादिषुभेदाच्‍च यचुस्त्रयं द्रष्टव्यम्। तदैवं पाठः संपद्यते-नमो रुद्रेभ्य इत्युपक्रम्य ये पृथिव्यां येषामन्नमिषव इत्याद्यो मन्त्रः। येऽन्तरिक्षे येषां वात इषव इति द्वितीयो मन्त्रः। ये दिवि येषां वर्षमिषव इति तृतीयो मन्त्रः । तेभ्यो दश प्राचीरित्यादि सर्वत्र समानम्। ये रुद्राः पृथिव्यां वर्तन्ते तेष्वपि रुद्रेषु येषां रुद्रविशेषाणामन्नमेवेषवो बाणाः, अपथ्यान्नभक्षणे प्रवर्त्य वाऽन्नर्थं चौर्यं कारयित्वा वा यान्हिंसन्ति तान्प्रति हिंसकानां रुद्राणावन्नमेवेषवस्तेभ्यः। पृथिव्यां स्थितेभ्योऽन्नबाण-केभ्यश्च रुद्रेभ्यो नमोऽस्तु। तथा ये रुद्रा अन्तरिक्षे वर्तन्ते तेषामपि मध्ये येषां वात इषवस्तीव्‍रेण वायुना रोगानुत्पाद्य हिंसन्ति तभ्योऽन्तरिक्षवर्तिभ्यो वातेषुभ्यश्च रुद्रेभ्यो नमोऽस्तु। तथा ये रुद्रा दिवि वर्तन्ते तेष्वपि येषां रुद्रविशेषाणां वर्षमेवेषवोऽतिवृष्ट्य-नावृष्टिभ्यां प्राणिनो हिंसन्ति तेभ्यो दिवि स्थितेभ्यो वर्षेषुभ्यो रुद्रेभ्यो नमोऽस्तु। कीदृशो नमस्कार इति स एव विशेष्यते-दश प्राचीः, प्राङ्‍मुखत्वेनाञ्चलिकरणे दशाङ्‍गुलयः प्रागग्रा भवन्ति एवं दक्षिणादिषूर्ध्वाभ्तेषु योज्यम्। ईदृशैरञ्जलिविशेषैस्तेभ्यो रुद्रेभ्यो नमोऽस्तु। ते च रुद्रा नोऽस्मान्मृडयन्तु सुखयन्तु। ते च वयं नगस्कृतरुद्राः सन्तो यं वैरिणं तूष्णीमवस्थितमपि द्विष्मः, यश्च वैरी नोऽस्मांस्तुष्णीमवस्थितानपि द्वेष्टि तमुभय-विधं वैरिणं हे रुद्रा वो युष्माकं जम्मे विदारितास्ये दधामि स्थापबामि।  
तमिममेकादशानुवाकत्मकं रुद्राध्यायं विनियुङ्क्ते—

[[2143]]

“रुद्रो वा एष यदग्निः स एतार्हि जातो यर्हि सर्षश्चितः स यथा वत्सो जातः स्तनं प्रेप्सत्येवं वा एप एतर्हि भागधेयं प्रेप्सति तस्मै यदाहुतिं न जुहुया दध्वर्युं च यजमानं च ध्वायेच्छतरुद्रीयं जुहोति भागधेयेनैबैनꣳ शमयति नाऽऽर्तिमार्छत्पध्वर्युर्न यजमानः” (सं. का. ५ प्र. ४ अ. ३) इति।  
यस्मिन्काले चीयमानोऽग्निरशेषचितिनिष्पादनेन सर्वश्चितो भवति, एतस्मि न्कालेऽयमग्निरुत्पन्नो भवति। सोऽयमुत्पन्नोऽग्निरेव रुद्र इत्युच्यते। देवः स्वकीयवामव-स्वदाने सति रोदनाद्वा प्राणिनां रोदनहेतुदुःखस्य द्गावणाद्वाऽग्निरेव रुद्रः। यथा लोके जातो वत्सस्तदानीमेव स्तनं प्राप्‍तुमिच्छति, एवमेवैष एत स्गिंश्चितिसंपूर्तिकाले समुत्पन्नो रुद्रनामकोऽग्निः स्वकीयं भागामिच्छति। तस्मा अग्नये कस्याश्चिदाहुतेरहोमेऽध्वर्युं यज-मानं च भक्षयितुं ध्यायेदाग्निः। अतस्तत्परिहाराय शतरुद्रीयं जुहुयात्। शतमित्यपरिमित-त्वं लक्ष्यते। अपरिमिता रुद्रा यस्मिन्नध्याये प्रतिपाद्यन्ते सोऽध्यायः शतरुद्रीयः। तेन होमे सति स्वकीयभागेन रुद्रस्य तुष्टत्वादध्वर्युयजमानौ न म्‍रियेते। अथ होमद्रव्यं विधत्ते—  
“यद्‍ग्राम्याणां पशूनां पयसा जुहुयाद्‍ग्राम्यान्पशूञ्छुचाऽर्पयेद्यदारण्यानामार-ण्याञ्जर्तिलयवाग्वा वा जुहुयाद्रवीधुकयवाग्वा वा न ग्राम्यान्पशन्हिनस्ति नाऽऽरण्यान्” (सं. का. ५ प्र. ४ अ. ३) इति।  
शुचाऽर्पयेत्संतापेन रोगेण योजयेत्। जर्तिला आरण्यतिलाः। गवीधृका आरण्यगोधूमाः। पक्षान्तरं विधत्ते–  
“अथो खल्वाहुरनाहुतिर्वै जर्तिलाश्च गवीधुकाश्चेत्यजक्षीरेण जहोत्याग्नेयी वा एषा यदजाऽऽहुत्येव जुहोति न ग्राम्यान्पशून्हिनस्ति नाऽऽरण्यान्” (सं. का. ५ प्र. ४ अ. ३) इति।  
अदनीयं यद्द्गव्यं तदैवाऽऽहुतियोग्यं, “यदन्नः पुरुषो भवति तदन्नास्तस्य देवताः’ इति न्यायात्। जर्तिला गवीधुकाश्च मनुष्यैर्नाद्यन्ते, तस्मादाहुतियोग्या न भवन्तीत्याहुः पूर्वपक्षोपन्यासादूर्ध्वमाहुः। तस्मादुभयं परित्यज्या जाक्षीरेण जुहुयात्। अजाग्न्योरुभयोः प्रजापतिमुखजन्यत्वेन साजात्यादि-  
* ख. पुस्तकटिप्पणिकायाम् ‘अजक्षीरेणेति पाठो भवितुं युक्तः’ इति वतँते।

[[2144]]

यमजाऽऽग्नेयी। अत आहुतियोग्येव। अतस्तत्क्षीरद्गव्येण जुहोति। ग्राम्यारण्यपयसोः स्वीकारात्तेऽपि पशवो न हिंस्यन्ते।  
होमसाधनभूतां जुहूमपवदितुं साधनान्तरं विधत्ते—  
“अङ्गिरसः सुवर्गं लोकं यन्तोऽजायां धर्मं प्रासिञ्चन्‍त्‍सा शोचन्ती पर्णं पराऽजिहीत सोऽर्कोऽभवत्तदर्कस्यार्कत्वमर्कपर्णेन जुहोति सयोनित्वाय” (सं. का. ५ प्र. ४ अ. ३) इति।  
प्रवर्ग्यकाले महावीरे संतप्तं धृतं क्षीरसहितं धर्मस्तं धर्मं प्रयाणव्यग्रा अङ्गि-रसः प्रमादादजायां प्रकर्षेणासिञ्‍चन्। सा शोचन्ती साऽप्यजा तेनोष्णघृतेन तप्यमाना पर्णसदृशं स्वकीयं रोमसंघं भूमावपातयत्। स च रोमसंघातोऽर्कः प्रसिद्धार्करूपेण प्ररूढः। अर्चनीयेन पूज्येन प्रवर्ग्यघृतेन तथाविधेनाजारोमसंघातेन चात्पेन्नत्वादस्य स्थावरस्यार्कनाम संपन्नम्। तेनार्कपर्णेन होमे सति पर्णक्षीरयोरुभयोरप्यनन्यकार्यत्वा-त्समानयोनित्वं संपाद्यते। होमकाले कंचिद्विशेषं विधत्ते–  
“उदङ्‍‍तिष्ठञ्‍जुहोत्येषा वै रुद्रस्य दिक्स्वायामेव दिशि रुद्रं निरवदयते चर-मायामिष्टकायां जुहोत्यन्तत एव रुद्रं निरवदयते” (सं. का. ५ प्र. ४ अ. ३) इति।  
अन्त्यप्रदेशवर्तिनी चरमेष्टका। सा च सूत्रकारेण दर्शिता “उत्तरस्य पक्ष-स्योत्तरापरस्याꣳ स्रक्त्यां विकर्त्याꣳ स्वयमातृण्णायाम्” इति। अन्त्यदेशगतेन होमेन क्रूरीममं रुद्रमन्तत एव निःसारयति।  
रुद्राध्याये होमसाधनं मन्त्रविभागं विधत्ते–  
“त्रेधाविभक्तं जुहोति त्रय इमे लोका इमानेव लोकान्‍त्‍सामावद्वीर्यान्करोति” (सं. का. ५ प्र. ४ अ. ३) इति।  
तत्र त्रेधाविभाग एवं करणीयः—नमस्ते रुद्रेत्यारभ्य सभापतिभ्यश्च वो नम इत्यन्ता प्रथमो भागः । नमो अश्वेभ्य इत्यारभ्यावार्याय चेत्यन्तो द्वितीयो भागः। नमः प्रतरणाय चेत्यारभ्य य एतावन्तश्चेत्यृचा सहितस्तृतीयो भागः।

[[2145]]

त्रिष्वप्याहुतिषु क्रमेण जानुदध्‍नादिदेशेषु स्रुग्धारणं हस्ताभिनयेन विधत्ते–  
“इयत्यग्ने जुहोत्यथेयत्यथ ति त्रय इमे लोका एभ्य एवैनं लोकेभ्यः शनयति” (सं. का. ५ प्र. ४ अ. ३) इति।  
नमो रुद्रेभ्यो ये पृथिव्यामित्यादियजुस्रयसाध्यं होमं विधत्ते—  
तिस्रा उत्तरा आहुतीर्जुहोति षट्संपद्यन्ते षड्‍वा ऋतव ऋतुभिरेवैनꣳ शमयति” [ सं. का. ५ प्र. ४ अ. ३ ] इति।  
पूर्वोत्तरपक्षभङ्ग्याऽनुपरिक्रम्य होमं विधत्ते–  
“यदनुपरिक्रामं जुहुयादन्तरवचारिणꣳ रुद्रं कुर्यादथो खल्वाहुः कस्यां वाऽह दिशि रुद्रः कस्यां वेत्यनुपरिक्राममेव होतव्यमपरिवर्गमेरेनैꣳ शमयति” [सं. का. ५ प्र. ४ अ. ३] इति।  
अनुपरिक्राममनुकमेण परितो भ्रमणं कृत्वा यदि जुहुयात्तदानीं तं रुद्रमन्त रवचारिणमग्निक्षेत्रस्य मध्ये प्रविश्य चरन्तं कुर्यात्। स च प्रविष्टः क्रूरत्वादुपद्रवं करो-त्येव। तस्मात्परिभ्रमणं न कर्तव्यमिति पूर्वः पक्षः । अथोशब्दः सिद्धान्तोपक्रमार्थः। अभिज्ञास्त्वेवमाहुः—खलुअहशब्द उपन्यस्तपक्षनिराकरणद्योतनार्थ!। यदुक्तं पूर्वपक्षिणा तन्न भवतीत्यर्थः। अयं रुद्रः सर्वत्र संचरन्कदा कस्यां दिशि र्वतते कस्यां वा न वर्तत इति को ज्ञातुं समर्थः। अतो रुद्रमन्वेष्टुमनुक्रमेण परिभ्रमणं कृत्वैव होतव्यम्। तथा सति परितो यत्र क्वापि स्थितं रुद्रमवर्णयित्यैव शान्तं करोति। शान्तत्वादेवान्तः प्रवि-श्यायं रुद्रः सन्नन्तः संचरन्नोपद्रवं करोतीत्यर्थः।  
नमो रुद्रेभ्य इत्यादिमन्त्राणां यजमानवाचनं विधत्ते—  
“एता वै देवातः सुवर्ग्या या उत्तमास्ता यजमानं वाचयति ताभिरेवैनꣳ-सुवर्गं लोकं गमयति” [सं. का. ५ प्र. ४ अ. ३] इति।  
एतैर्यजुर्भिः प्रतिपादा या देवताः सन्ति ताः स्वर्गहेतवोऽत एवोत्तमा उत्कृष्टाः। चरममन्त्रप्रतिपाद्यात्वाद्वोत्तमत्वम्। ता अध्वर्युर्यजमानं वाचयेत्तत्प्रतिपाद-

[[2146]]

कानि यजूंषि पाठयेदित्यर्थः। तथा सति ताभिरेव देवताभिरेनं यजमानं स्वर्गं प्रापयति। अर्कपर्णस्य परित्यागदेशं विधत्ते—  
“यं द्विष्या स्य संचरे पशूनां न्यस्येद्यः प्रथमः पशुरभितिष्ठति स आर्तिनार्छति” (सं. का. ५ प्र. ४ अ. ३) इति।  
यं पुरुषं यजमानो द्विष्यात्तस्य पशूनां संचरप्रदेशे तदर्कपर्णं परित्यजेत्। तत्त्यक्तं पर्णं यः पशुः प्रथम इतरेभ्यः पशुभ्बः पूर्वः सन्नभिक्रम्य तिष्ठति स श्रियेत। अत्र विनियोगसंग्रहः—  
प्रश्ने तु पञ्‍चमे प्रोक्तः शतरुद्रीयहोमकः।  
सभापतिभ्य इत्यन्त एको मन्त्रः प्रकीर्तितः।।  
अयार्यायेत्यन्त पकस्तन्मसीत्यन्त उत्तरः।  
नमो रुद्रेभ्य इत्येष पृथिव्यादिविभेदतः।  
त्रेधा भिन्नस्ततो होमे षण्मन्त्रा इह कीर्तिताः।।  
अत्र मीमांसा।

दशमाध्यायस्माष्टमपादे चिन्तितम्—  
जर्तिलोक्तेश्चतुर्धा किं विकल्पोऽथ पयश्रु(स्तु)तिः।  
विकल्पः पूर्ववन्मैवं वाक्यैक्यात्पयसा सह।।  
अग्नो श्रूयते – “जर्तिलयवाग्वा वा जुहुयाद्गवीधुकयवाग्वा वा न ग्राम्यान्प-शून्हिनस्ति नाऽऽरण्यानथो खल्वाहुरनाहुतिर्वै जर्तिलाश्च गवीधुकाश्चेत्यजक्षीरेण जुहोत्याग्नेयी वा एषा यदेकाऽऽहुत्यैव जुहोति” इति। जर्तिला आरज्यतिला गवीधुक  
आरण्यगोधूमास्तयोरुभयोर्विकल्पः श्रौत एव। अनाहुतिरिति पूर्वेयापक्षयोर्दूषितत्वाद्धो-माभावस्तृतीयः पक्षः। न चात्र जर्तिलगवीधुकयोरनाहुतित्ववचनेन पर्युदासः संभवति। आहुतिपदान्वितस्य नञ्पदस्य जर्तिलगवीधुकपदा न्वयायोगात्। पयोविधिश्चतुर्थः पक्षः। एतेषां परस्परविरुद्धानां चतुर्णां गत्यन्तराभावेन षोडशीग्रहणवद्विक्तल्पे प्राप्ते ब्रूमः- पथो-विधिना सह जर्तिलादेरकवा क्यत्वेनार्थवादत्वं युक्तम्। ग्राम्यारण्यपशुहिंसाराहित्येन प्रशस्तयोरपि जर्तिल

[[2147]]

गवोधुकयोरग्निहोमं प्रत्याहुतित्वं नास्ति। पयसस्तु तदस्ति। इत्थं महाभागं पय इति। तस्मादर्थवादः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे पञ्‍चमप्रपाठके  
एकादशोऽनुवाकः ।। ११ ।।

वेदार्थस्य प्रकाशेन तमो हार्दं निवारयन्।  
पुमर्थांश्चतुरो देयाद्विद्यातीर्थमहेश्वरः।।

इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधावाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
चतुर्थकाण्डे पञ्चमः प्रपाठकः ।। ५ ।।

## ६ 
(अथ चतुर्थाष्टके षष्ठः प्रपाठकः)।  

### १ 
(तत्रप्रथमोऽनुवाकः)।

ह॒रिः ॐ ।  
अश्म॒न्‍नूर्जं॒ पर्वते शिश्रिया॒णां वाते॑ प॒र्जन्ये॒  
वरु॑णस्य॑ शुष्मे॑ । अ॒द्भ्य ओष॑धीभ्यो॒ वन॒-  
स्पति॒भ्योऽधि॒ संभृ॑तां॒ तां न॒ इष॒मू॑र्जं धत्त  
मरुतः सꣳ र॒र णाः। अश्म॑ꣳस्त॒ क्षुद॒मुं ते॒  
शु॑गृच्छतु॒ यं द्वि॒ष्मः। स॒मुद्रस्य॑ त्वा॒ऽवाक॒-  
याऽग्‍ने॒ परि॑ व्ययामसि। पाव॒को अ॒स्मभ्य॑ꣳ  
शि॒वो म॑व। हि॒मस्य॑ त्वा ज॒रायु॒णाऽग्‍ने॒ परि॑  
व्ययामसि। पा॒व॒को अ॒स्मभ्यꣳ॑ शि॒वो भ॑वा

[[2148]]

उप॑ [ १ ] ज्मन्‍नुप॑ वेत॒सेऽव॑त्तरं न॒दीष्वा।  
अग्ने॑ पि॒त्तम॒पाम॑सि। मण्डू॑कि॒ ताभि॒रा ग॑हि॒  
सेमं नो॑ य॒ज्ञम्। पा॒व॒कव॑र्णꣳ शि॒वं कृ॑धि।  
पा॒व॒क आ चि॒तय॑न्त्या कृ॒पा । क्षाम॑न्‍रुरु॒च  
उ॒षसो॒ न भा॒नुना॑। तूर्ब॒न्न याम॒न्नेत॑शस्य॒  
नृ रण॒ आ यो घृ॒णे। न त॑तृषा॒णो अ॒जरः॑।  
अग्ने॑ पावक रो॒चिषा॑ म॒न्द्रया॑ देव जि॒ह्वया॑।  
आ दे॒वान् [ २ ] व॒क्षि॒ यक्षि॑ च। स नः॑  
पावक दीदि॒वोऽग्ने॑ दे॒वाꣳ इ॒हाऽऽ व॑ह। उप॑  
य॒ज्ञ ह॒विश्च॑ नः। अ॒पामि॒दं न्ययन॑ꣳ समु॒  
द्रस्य॑ नि॒वेश॑नम्। अ॒न्यं ते॑ अ॒स्मत्त॑पन्तु  
हे॒तयः॑ पाव॒को अ॒स्मभ्य॑ꣳ शि॒वो भ॑व। न  
म॑स्ते॒ हर॑से शो॒चिषे॒ नम॑स्ते अस्‍त्‍व॒र्चिषे॑।  
अ॒न्यं ते॑ अ॒स्मत्त॑पन्तु हे॒तयः॑ पाव॒को अ॒स्म-  
भ्य॑ꣳ शि॒वो भ॑व। नृ॒षेदे॒ वट [ ३ ] अ॒प्सु॒  
षदे वड्‍व॑न॒सदे वड्‍ब॑र्हि॒षदे॒ वट्सु॑व॒र्विदे॒ वट्।  
ये दे॒वा दे॒वानां॑ य॒ज्ञिया॑ य॒ज्ञिया॑नाꣳ संव-  
त्स॒रीण॒मुप॑ भा॒गमास॑ते। अ॒हु॒तादो॑ ह॒विषो॑  
य॒ज्ञ अ॒स्मिन्‍त्‍स्‍व॒यं जु॑हुध्वं॒ मधु॑नो घृ॒तस्य॑।  
ये दे॒वा दे॒वेष्वधि॑ देव॒त्वमाय॒न्ये ब्रह्म॑णः पुर-  
ए॒तारो॑ अ॒स्य। येभ्यो॒ तर्ते पव॑ते॒ धाम॒ किं  
च॒न न ते दि॒वो न पृथि॒व्या अधि॒ स्‍नुषु॑।

[[2149]]

प्रा॒ण॒दाः [ ४ ] अ॒पा॒न॒दा॒ व्या॑नदाश्च॑क्षु॒र्दा  
व॑र्चो॒दा व॑रिवो॒दाः। अ॒न्यं ते॑ अ॒स्मत्त॑पन्तु  
हे॒तयः॑ पाव॒को अ॒स्मभ्य॑ꣳ शि॒वो भ॑व। अ॒-  
ग्निस्ति॒ग्मेन॑ शो॒चिषा॒ यꣳस॒द्विश्वं॒ न्य॑त्रिण॑-  
म्। अ॒ग्निर्नो॑ वꣳसते र॒यिम्। सैषाऽनी॑-  
केन सुवि॒दत्रो॑ अ॒स्मे यष्टा॑ दे॒वाꣳ आय॑जि-  
ष्ठः स्व॒स्ति। अद॑ब्दो गो॒पा उ॒त नः॑ पर॒स्पा  
अग्ने॑ द्यु॒मदु॒त रे॒वद्दि॑दीहि ( ५ ) ।।  
(उप॑ दे॒वान्वट्प्रा॑ण॒दाश्चतुश्चत्वारिꣳशच्‍च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
षष्टप्रपाठके प्रथमोऽनुवाकः ।। १ ।।

[अथ चतुर्थकाण्डे षष्ठः प्रपाठकः]।  
[तत्र प्रथमोऽनुवाकः] ।  
यस्य निःश्वसितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्।।  
प्रपाठके पञ्चमे हि चितिसंपूर्त्यनन्तरम्।  
वर्णितो रुद्रहोमोऽथ षष्ठे वाच्याऽग्निसंस्कृतिः।।  
परिषेचनमारभ्य संस्कारा ये चिकीर्षिताः।  
ते पञ्‍चस्वनुवाकेषु प्रोक्ताः शेषोऽश्वमेधगः।।  
तत्र प्रथमानुवाके परिषेचनविकर्षणादयोऽभिधीयन्ते।  
कल्पः—‘उदकुम्भमादायाध्वर्युरश्मन्‍नूर्जमिति त्रिः प्रदक्षिणमग्निं परिषिञ्‍च-न्पर्येति” इति। पाठस्तु—

[[2150]]

अश्यन्‍नूर्जमिति। हे मरुतः संरराणाः सम्यग्दानशीला यूयमग्न्यादिगतामूर्जं बलहेतुमिषमन्नं नोऽस्मभ्यं धत्त संपादयत। कीदृशमिषम्, अश्मन्पाषाणे पर्वते मेरुवि-न्ध्यहिमवदादौ वात प्रचण्डवायौ पर्जन्ये वर्षणक्षमे प्रौढे मेघे वरुणस्य शुष्मे वरुण-संवन्धिनि बले च शिश्रियाणामाश्रितामूर्जं सारभूतां, तथाऽद्‍भ्यो जलेभ्य ओषधीम्यो व्‍रीहियवादिम्यो वनस्पतिम्य उदुम्बरादिम्यः सकाशादधिसंभृतामधिकत्वेन सम्यक्संपा-दिताम्। यदन्नमश्मादिष्वाश्रित्य सारत्वेनावतिष्ठते, यच्‍च जलादिम्यः संपाद्यते, यदप्य-स्माकं बलहेतुस्तथाविधमन्नं प्रयच्छ। तमेतं मन्त्रं विनियुङ्‍क्ते—  
अश्मन्‍नूर्जमिति परि षिञ्‍चति मार्जयन्तेवैनमथो तर्पयत्येव स एनं तृप्तोऽक्षु-ध्यन्नशोचन्नमुष्मिलोँक उप तिष्ठते” (सं. का. ५ प्र. ४ अ. ४) इति।  
एनमग्निं मार्जयति शुद्धं करोति। अपि च तर्पयति। स तृप्‍तोऽग्निः स्वर्गलोके क्षुत्पीडारहितः संतापरहितः सन्नेनं यजमानं सेवते। एतद्वेदनं प्रशंयति—  
“तृप्यति प्रजया पशुभिर्य एवं वेद” (सं. का. ५ प्र. ४ अ. ४)  
मन्त्रस्य चतुर्थपाद ऊर्जं मरुत इति पदद्वयस्य तात्पर्यं प्रदर्शयति—  
“तां न इषमूर्णं धत्त मरुतः सꣳरराणा इत्याहान्नं वा उर्गन्नं मरुतोऽन्नमेवाव रुन्धे” (सं. का. ५ प्र. ४ अ. ४) इति।  
ऊर्ग्बलहेतुरन्‍नमेव, मरुतोऽप्यन्‍नसंपादकत्वादन्‍नम्। अत उभयोः पठनादन्‍नं प्राप्‍नोति। कल्पः—“अश्मꣳस्ते क्षुदुमं ते शुगृच्छत्विति त्रिरपरिषिञ्‍चन्प्रति पर्येति” इति। पाठस्तु—  
अश्मꣳस्ते क्षुदमुमिति। हेऽश्मन्‍निष्टकामिर्दृढं निष्पादितत्वात्पाषाणसदृशाग्ने यत्ते क्षुत्त्वदीया क्षुत्पीडा या च ते शुक्त्वदीयः संतापस्तदुभयमपि यं वैरिणं द्विष्मः अमुं द्वेष्यमृच्छतु प्राप्‍नोति। अस्य मन्त्रस्य तात्पर्यं दर्शयति—  
“अश्मꣳस्ते क्षुदनुं ते शुगृच्छतु यं द्विष्म इत्याह यमेव द्वेष्टि तमस्या क्षुधा च शुचा चार्पयति” [सं. का. ५ प्र. ४ अ. ४] इति।

[[2151]]

परिषेचनकाले प्रदक्षिणावृत्तिं विधत्ते—  
“त्रिः परिषिञ्‍चन्पर्येति त्रिवृद्वा अग्निर्यावानेवाग्निस्तस्य शुचꣳ शमयति” [सं. का. ५ प्र. ४ अ. ४] इति।  
अग्नेराहवनीयादिरूपेण त्रिगुणत्वम्। परिषेचनरहिताम् * प्रदक्षिणावृतिं विधत्ते–  
“त्रिः पुनः पर्येति षट्सं पद्यन्ते षडवा ऋतव ऋतुभिरेवास्य शुचꣳ शम-यति” [सं. का. ५ प्र. ४ अ. ४] इति।  
पूर्वेण प्रदक्षिणत्रयेण सह षट्संख्यासंपत्तिः।  
कल्पः—“अवकां वेतसशाखां मण्डूकं च दीर्घवंशे प्रवघ्य समुद्रस्य त्वाऽवाकयेति सप्‍तभिरष्टभिर्वाऽग्निं विकर्षति” इति। तत्र प्रथमामाह—  
समुद्रस्य त्वेति। अवका शैवालम्। हेऽग्ने त्वां समुद्रस्यावाकया समुद्र-संबन्धिना शैवालेना परिव्ययामसि परितः संवृणोमि। उपरिभागे सर्वत्र विकर्षा-मीत्यर्थः। त्वं च स्मभ्यमस्तदर्थं पावकः शोधकः शिवः शान्तश्च भव। अथ द्वीतीवामाह—  
हिमस्य त्वेति। हेऽग्ने त्वां हिमस्य शैत्यस्य जरायुणा जरायुवदुत्पत्ति स्थानीयेन शैवालेन। शेषं पूर्ववत्। अथ तृतीयामाह—  
उप ज्मन्‍नुपेति। हेऽग्ने ज्मा पृथिवी तस्यामुपगतो वर्तसे। तथा वेतसे वञ्‍जुलक उपगतो वर्तसे। तथा नदीष्वा नदीणलेष्वपि अवत्तरमतिशयेन रक्षकत्वे यथा भवति तथोपोगतो वर्तसे। तथा त्वमपां पित्तमसि तेजोऽसि।  
अथ चतुर्थीमाह—  
भण्डृकि ताभिरिति। हे मण्ढुकि मण्डूकजातीये ताभिः समनश्वर्रोक्ता-भिर्ऋग्मिः सहाऽऽगह्यागच्छ। सा त्वमिमनुष्ठीयमानं नो॑ऽमदीयं यज्ञं पावक वर्णमग्निसमानते॑जस्कं शिवं फलप्रदत्वेत शान्त कृधि कुरु। अथ पञ्‍चमीमाह—  
पावक आ इति। हे मण्डूकि पावके स्मिन्नग्नौ विषयभूते सति चिन्त-  
* ख. पुस्तकटिप्पणिकायां ‘परिषेचनराहितां प्रदक्षिणावृत्तिमिति पाठो भवितुं युक्त’ इति।

[[2152]]

यन्त्या चिन्वानया कृपा कृपया सामर्थ्येन युक्ता सत्या इहाऽऽहगच्छ। त्वय्यागतयां सत्यामयमग्निः सामन्क्षाम्नि पृथिव्यां रुरुचे दीप्तवान्। तत्र दृष्मान्तः—उषसो न भानुना। उषःकालसंबन्धिना प्रकाशेन यथा पदार्था दीप्यन्ते तद्वत्।  
अथ षष्ठीमाह—  
तूर्वन्न यामन्निति। योऽग्निरेतशस्य गमनकुशलस्याश्वस्य यामिन्नियामके रणे युद्धे तूर्वन्न परबलानि हिंसन्निवाऽऽघृणे नु सर्वतो दीप्यते खलु सोऽग्निरजरो जरारहितस्ततृषाणो न तृष्णायुक्तो न भवति। यथा लोके शीघ्‍रगमनस्वभावमश्वं वामहस्तगतेन खलीनेन दृढं नियम्य रणे प्रवर्तमानः पुरुषः परबलानि हिंसन्न त्वरत एवमयमग्निः प्रज्वलति न कदाचिज्‍जीर्यति, नाप्यसौ तृष्णायुक्तः किंतु तृप्त इत्यर्थः। अथ सप्‍तमीमाह—  
अग्ने पावकेति। हे पावक शोधक देव द्योतनात्मकाग्ने रोचिषा दीप्ति-मत्या मन्द्रया श्लक्ष्णया जिह्‍वया वाचा देवागावक्षि आवह यक्षि यज।  
अथाष्ठमीमाह  
स न पावकेति। हे पावक शोधक दीदिवो दीप्यमानाग्ने नोऽस्मदर्थं देवानिह कर्मण्यावह, अस्माकमिमं यज्ञं हविश्चोपं देवसमीपे प्रापय। एतैरष्टभिर्मन्त्रैः साध्यं विकर्षणं विधत्ते—  
“अपां वा एतत्पुष्यं यद्वेतसोऽषाꣳ शरोऽवका वेतसशाखया चादका-भिश्च वि कर्षत्यापो वै शान्ताः शान्ताभिरेवास्य शुचꣳ शमयति” (सं. का. ५ प्र. ४ अ. ४) इति।  
योऽयं वेतसः सोऽयमपां पुष्यस्थानीयोऽप्सु जायमानत्वात्। याश्चावका शैवालभिधास्ता अपां शरः सारं दघ्‍नो मण्डमिव। तस्मादेताभ्यामाग्निं विकर्षेत्, चितेरुपरि नानादिक्षु विविधमेतदुभयमाकर्षेदित्यर्थः। आषो दाहनिवारकत्वाच्छान्ताः अप्संभन्धिना द्रव्यद्वयेन विकर्षणे सति शान्ताभिर्ऋग्भिरेवास्याग्‍नेः शुचं शमयति।  
पूर्वोक्तद्रव्यद्वयेन सह मष्डूकस्यापि विकर्षणसाधानत्वं विधत्ते—

[[2153]]

‘यो वा अग्निं चितं प्रथमः पशुरधिक्रामतीश्वरो वै तꣳ शुचा प्रदहो मण्डूकेन वि कर्षत्येव वै पशूनामनुपजीवनीयो न वा एष ग्राम्येषु पशुषु हितो नाऽऽरण्येषु तमेव शुचाऽर्पयति” (सं. का. ५ प्र. ४ अ. ४) इति।  
गोमहिषाजादीनां मध्ये यः पशुरिममिष्टकाभिश्चितमग्निं प्रथममधिरुह्य दाहेनाऽऽकामति तं पशुं संतापेन प्रदग्धुमयमग्निः प्रभुर्भेवति। तस्मात्पश्वन्तरेण विकर्षणं न कुर्यात्किंतु मण्डूकेन कुर्यात्। मण्डूकश्च यागयोग्येषु ग्राभ्येष्वारप्येषु च पशुष्वनन्तर्भावाल्लोकेऽपि गोमहिषादिवदुपयोगादर्शनाच्‍च केनाप्युपजीव्यो न भवति। अतस्तेन विकर्षणे तमेव मण्डूकं संतापेन योजयति।  
तस्मिन्विकर्षणे समुद्रस्य त्वेत्यादीन्मन्त्रान्विनियुङ्‍क्ते—  
“अष्टाभिर्वि कर्षत्यष्टाक्षरा गायत्री गायत्रोऽग्निर्यावानेवाग्निस्तस्य शुच शमयति” (सं. का. ५ प्र. ४ अ. ४) इति।  
सामान्यतो विहितान्मन्त्रान्विशेषते विधत्ते–  
“पावकवतीभिरन्नं वै पावकोऽन्नेनैवास्य शुचꣳ शमयति” (सं. का. ५ प्र. ४ अ. ४) इति। पावको अस्मभ्यꣳ शिवो भवेत्येवं पावकशब्दो चास्वृक्षु वर्तते ताः पावकवत्य इत्यर्थः ताभिर्विकर्षतीत्यनुवर्तते। पावकस्याग्नेरन्नवचनहेतुत्वाद-न्नत्वम्।  
कल्पः—“अपामिदं न्ययनं नमस्ते हरसे शोचिष इति द्वाभ्यामग्‍निम-धिरोहति” इति। तत्र प्रथमामाह–  
अपामिदमिति। इदं चित्याग्निस्थानमपां न्ययनं नियमेन प्राप्तिस्थानं यागद्वाराऽप्यापः प्राप्यन्ते। अत एवापां बहुलत्वात्समुद्रस्य निवेशनं गृहस्थानियम्। तद्रूप हेऽग्‍ने ते त्वदीया हेतयोऽस्मतोऽन्यं विरोधिनं पुरुषं तपन्तु क्लेशयन्तु। अस्मभ्यमस्मदर्थं पावकः शुद्धः शिवः शान्तश्च भव। अथ द्वितीयमाह–  
नमस्ते हरस इति। हेऽग्ने ते तव हरसे रसानां हन्त्रे शोचिषे शोषणहेतवे तेजसे नमोऽस्तु। किंच, ते तवार्चिषे पदार्थान्पकाशयित्रे तेजसे नमोऽस्तु। अन्यमि-त्यादि पूर्ववत्। एतन्मन्त्रसाध्यादधिरोहणात्पूर्वमुपानत्प्रतिमोचनं विधत्ते–

[[2154]]

“मृत्युर्वा एत्र यदग्रिर्ब्रह्मण एतद्रूपं यत्कृष्णाजिनं कार्ष्णी उपानहावुप मुञ्चते ब्रह्मणैव मृत्योरन्तर्धत्ते” [सं. का. ५ प्र. ४ अ. ४] इति।  
अग्नेर्दाहकत्वान्मृत्युत्वं प्रसिद्धं, कृष्णाजिनं तु ब्रह्मणो वेदस्य रूपम्। अत एव दीक्षाप्रकरणे समाम्‍नायते—“ऋक्सामे वै देवेभ्यो यज्ञायातिष्ठमाने कृष्णो रूपं कृत्वाऽपक्रम्यतिष्ठताम्” इति। कृष्णाजिननिर्मिते उपानहो कार्ष्णी, तयोः प्रतिमोके सति वेदेनैव मृत्युरन्तर्हितो भवति।  
उपानद्‍द्वयस्य प्रतिमोकाप्रतिमोकयोर्दोषसद्भावादेकस्य एव प्रतिमोकं विधत्ते। “अन्तर्मुत्योर्धत्तेऽन्तरन्नाद्यादित्याहुरन्यामुपमुञ्चेतऽन्यां नान्तरेव मृत्योर्ध-त्तेऽवान्नाद्यꣳ रुन्धे” (सं. का. ५ प्र. ४ अ. ४) इति।  
उभयोरप्यप्रतिमोकतया मृत्युवाधः। प्रतिमोकेन मृत्योरन्तर्धानं मृत्यु-रुपशम्यप्ति। अस्ति त्वन्यो दोषः यथा मृत्योरन्तर्धानमेवमन्‍नाद्यादप्यन्तर्हितो भवती-त्येवमभिज्ञा आहुः। अतस्तत्परिहारायैकामुपानहमुपमुञ्‍चत इतरां नोपमुञ्‍चेत्। तथा सत्युपमोकादूर्ध्वं यञ्चितेरधिरोहणं तदङ्गभूते द्वितीयेऽस्मिन्मन्त्रे प्रथमार्धस्य उदानदुप-मोकादूर्ध्वं यच्‍चितेरधिरेहणुं तदङ्गभूते द्वितीयेऽस्मिन्मन्त्रे प्रथमार्धत्य तात्पर्यं दर्शयति– “नमस्ते हरसे शोचिव इत्याह नमस्कृत्य हि वरीयाꣳसमुपच न्ति” (सं. का. ५ प्र. ४ अ. ४) इति।  
लोके हि योऽतिशयेन वसुमान्भवति तं भृत्या आदौ नमस्कृत्य पचादु-पचरन्ति। ततोऽग्नेरप्यत्र नमस्कारो युक्तः। तृतीयपादस्य तात्पर्यं दर्शयति।  
“अन्‍नं ते अस्मत्तपन्तु हेतय इत्याह यमेव द्वेष्ठि तमस्य शुचाऽर्पयति” (सं. का. ५ प्र. ४ अ. ४) इति।  
तं द्वेष्यमस्याग्नेः संतापेन योजयति। चतुर्थपादस्य तात्पर्यं दर्शयति—  
“पावको अस्मभ्यꣳ शिवो भवेत्याहान्‍नं वै पावकोऽन्‍नमेवाव रुन्धे” (सं. का. ५ प्र. ४ अ. ४) इति।  
अपामिदं न्ययनमित्यादिमन्त्रसंख्याविशिष्टमधिरोहणं विधत्ते–  
“द्वाभ्यामधि क्रमाति प्रतिष्ठित्यै” (सं. का. ५ प्र. ४ अ. ४) इति।

[[2155]]

सामान्येन विनियुक्तौ मन्त्रौ पुनर्विशेषाकारेण विनियुङ्‍क्ते–  
“अपस्यवतीभ्याꣳ शान्त्ये” (सं. का. ५ प्र. ४ अ. ४) इति।  
अपामिदमित्येवमपूशब्दो ययोर्ऋचोस्ते अपस्यवत्यौ। ताभ्यामधिरोहणे सत्यग्नितापस्य शान्तिर्भवति। कल्पः– “नृषदे वडिति पञ्‍चभिरुत्तरवेदिवदाग्निं स्वय-मातृण्णां वा व्प्राधार्य” इति। पाठस्तु—  
नुषदे वडिति। नृषु मनुष्येषु जाठराग्निरूपेण सीदतीति नृषत्, तस्मै वड्‍डविर्दत्तम्। वाडवरूपेणाप्सु सीदतीत्यप्सुवत्। दावाग्निरूपेण वने सीदतीति वनसत्। आहवनीयादिरूपेण वर्हिषि यज्ञे सीदतीति बर्हिषत्। आदित्यरूपेण स्वर्गं बिन्दते लभत इति सुवर्वित्। एतान्मन्त्रान्विनियुङ्ङ्क्ते—  
“नृषदे वडिति व्याधारयति पङ्क्त्याऽऽहुत्या यज्ञमुखमारभते” [सं. का. ५ प्र. ४ अ. ४] इति।  
पञ्‍चसंख्योपेतयाऽऽहुत्वा यज्ञे मुख्यमङ्गमुपक्रान्तवान्भवति।  
अथ दक्षिणमंसमुत्तरां श्रौणिमित्यादिकं वक्रत्वं विधत्ते—  
“अक्ष्णया व्याघारयति तस्मादक्ष्णया पशवोऽङ्गानि प्र हरन्ति प्रतिष्ठित्यै” [सं. का. ५ प्र. ४ अ. ६] इति।  
मन्त्रगतं वट्शब्दं प्रशंसति—  
“यद्वषट्‍कुर्याद्यातयामाऽस्य वषट्‍कारः स्याद्यान्‍न वषट्‍कुर्याद्रक्षाꣳसि यज्ञꣳ हन्युर्वडित्याह परोक्षमेव वषट्‍करोति नास्य यातयामा वषट्‍कारो भवति न यज्ञꣳरक्षाꣳसि घ्‍नन्ति” (सं. का. ५ प्र. ४ अ. ५) इति।  
एतच्च वाक्यं सं ते वायुर्मातरिश्वा दधात्वितिमन्त्रे तस्मै च देवि वषडस्तु तुभ्यमित्यस्य पदस्य व्याख्यानरूपत्वं ब्राह्ममेनादाहृत्य सम्यग्षिवृतम्।  
कल्पः—“ये देवा देवानामिति द्वाभ्यामनुपरिचारं दध्‍ना मधुमिश्रेण दर्भ-ग्रुमष्टिनाऽग्निं व्यवोक्षति” तत्र प्रथमामाह—  
ये देवा देवानामिति। द्विविधा देवाः- हविर्भुज इन्द्रवरुणादयः। शरीर-निर्वाहकाः प्राणात्मकाः प्राणापानादयश्च। दीध्वन्तीति व्युत्पत्तिरुभयत्रापि संभ-

[[2156]]

वति। उभयेऽप्येते यज्ञियाः। तत्रेन्द्रादयो देवा यज्ञेन पूज्यत्वाद्यज्ञियाः। प्राणादायस्तु यज्ञेन पूजकत्वाद्यज्ञियाः। एवं सति यज्ञियानामिन्द्रादीनां देवानां संबन्धिनः प्राणरूपा ये यज्ञियानां(स्ते) संवत्सरेणं संवत्सरेण साध्यं चित्याग्‍निभागं भजनीयगुपासते सेवन्ते प्राणाद्या अहुतादः। हुतं स्वाहाकारणे समर्पितमदन्तीति हुताद इन्द्रादयस्तद्विपरित-त्वात्प्राणा अहुतादः। तथाविधा हे प्राणा अस्मिन्यज्ञे हविषोऽस्माभिर्हूयमानस्य मधुनो मधुरस्य(घृतस्य) भागं स्वयं जुहुध्वं मदीयेन स्वाहाकारसमर्पणेन विना स्वयमेव स्वी कुरुत। अथ द्वितीयामाह—  
ये देवा देवेष्विति। ये प्राणा देवेष्विन्द्रादिष्वप्यति अधिष्ठातृत्वेन देवत्व-मायन्प्राप्ताः प्राणैरधिष्ठिता एवेन्द्रादिविग्रहा व्यवहारन्तीत्यर्थः। किंच ये प्राणा अस्य ब्रह्मणश्चयिमानस्याग्‍नेः परिवृढस्य पुरएतारः पुरतो गन्तारो निर्वाहका इत्यर्थः। न खलु प्राणैर्विना चीयमानोऽग्‍निर्वौढुं शक्यते। किंच येभ्य ऋते यान्विना किंचन धाम विशां न पवते न शुद्धं भवति ते प्राणरूपा देवा दिवो न दिव्यपि न तिष्ठन्ति, पृथि-व्यां न भूमावपि न तिष्ठन्ति, किं तर्हि स्‍नुषु पर्वतसानुसदृशेषु शरीरगतचक्षुरादिगोल-केष्वाश्रित्य वर्तन्ते।  
एतन्मन्त्रद्वयं विनियुङ्‍क्ते—  
“हुतादो वा अन्ये देवा अहुतादोऽन्ये तानग्‍निचिदेबोभयान्प्रीणाति ये देवा देवानामिति दघ्‍ना मधुमिश्रेणावोक्षति हुतादश्चैव देवानहुतादश्च यजमानः प्रीणा-ति तं यजमानं प्रीणन्ति दध्‍नैव हुतादः प्रीणाति मधुषाऽहुतादो ग्राम्यं वा एतदन्‍न यद्दध्यारण्यं मधु यद्दघ्‍ना मधुमिश्रेणावोक्षत्युभ स्यावरुद्ध्यै” [सं. का. ५ प्र. ४ अ. ५] इति।  
हुताद इन्द्रादयोऽहुतादः प्राणाः। तानुभयानपि देवानयमग्‍निवित्प्रीण-यितुमर्हति। अतो मधुमिश्रेण दध्‍नाऽवोक्षणं कुर्यात्। तेन चोभये प्रीताः सन्तो यज-मानमपि प्रीणयन्ति। तत्रापीन्द्राद्रीनां दघ्‍ना प्रीतिः, प्राणानां मधुना प्रीतिः। किंच, दघ्‍नो ग्राम्यत्वान्मधुनश्चाऽऽरण्यत्वादुभाभ्यामवोक्षणे सत्युभयमपि संपादितं भवति। अवोक्षमसाघनं प्रौढदर्भमुष्ठिं विधत्ते–

[[2157]]

“ग्रुमुष्टिनाऽवोक्षति प्राजापत्यो वै ग्‍रुमुष्टिः सयोनित्वाय” (सं. का. ५ प्र. ४ अ. ५) इति।  
गुरुः स्थूलो दर्भमुष्टिर्ग्रुमृष्टिः । तस्य प्रजापतिवत्प्रौढत्वात्प्राजापत्यत्वम्। अतस्तेनावोक्षणं सयोनित्वाय भवति। अग्‍निरपि प्रजापतिनोत्पादितत्वाप्राजापत्यः। तेन समानयोनित्वम्। मन्त्रद्वित्वं प्रशंसति–  
“द्वाभ्यां प्रतिष्ठित्यै” (सं. का. ५ प्र. ४ अ. ५) इति।  
अवोक्षणकाले परितो भ्रमणं विधत्ते–  
“अनुपरिचारमवोक्षत्यपरिवर्गमेवैनान्प्रीणाति” [सं. का. ५ प्र. ४ अ. ५] इति।  
अनुपरिचारमनुक्रमेण परितश्चरित्वा परिवर्गमेवाग्न्यवयवेषु कस्यापि वर्जनमकृत्वेवैनामग्न्यवयवान्प्रीणाति।  
कल्पः—“प्राणदा अपानदा इति प्रत्पवरोह्य” इति। पाठस्तु—  
प्राणदा अपानदा इति। यजमानाय प्राणं ददातीति प्राणदाः। प्राणं सुस्थिरं करोतीत्यर्थः। एवमुत्तरत्रापि। वर्चो बलं, वरिवः प्र(पू) जा। अन्यमित्यादि पूर्ववत्।  
प्राणादिदानप्रशक्तिपूर्वकं मन्त्रं व्याचष्टे–  
“वि वा एष प्राणैः प्रजया पशुभिर्ऋघ्यते योऽग्‍निं चिन्वन्नधिक्रामति प्राणदा अपानदा इत्याह प्राणानेवाऽऽत्मन्धत्ते वर्चोदा वरिवोदा इत्याह प्रजा वै वर्चः पशवो वरिवः प्रजामेव पशूनात्मन्धत्ते” (सं. का. ५ प्र. ४ अ. ५) इति।  
यो यजगानोऽग्‍निचयनकालेऽग्‍निमधिरोहत्येष प्राणादिभिर्वियुज्यते। अतः प्राणादिदानं प्रार्थनीयमिति मन्त्रः प्रवर्तते। तत्र पूर्वभागेन (ण) प्राणादीन्स्वा-त्मनि सुस्थितान्करोति उत्तरभागेन (ण) बलवाचिना वर्चःशब्देन पुत्रपौत्रादिरूपाः प्रजा उपलक्षिताः। तासु हि सतीषु व्यवहर्तुं प्रवलत्वात्। पूजावाचिना बरिवःशब्देन पशव उपलक्षिताः। तेषु सत्सु क्षीरादिसंपत्त्या पूज्यो भवति।  
कल्पः—“अग्‍निस्तिग्मेनेति द्वाभ्यामग्‍नयेऽनीकवत एकामाहुतिं हुत्वा” इति।

[[2158]]

तत्र प्रथमामाह—  
अग्निस्तिग्मेनेति। अयं चीयमानोऽग्‍निस्तिग्मेन शोचिषा तीक्ष्णया ज्वा-लयाऽत्‍त्रिणं राक्षसादिं विश्वं सर्व विरोधिनं नियंसन्नियमयतु। विनाशयीत्वत्यर्थः। अत्‍त्रमदनशीलं बाधकमनिष्टं तदस्यास्तीत्यत्त्री तं विनाशयतु। किंचायमग्‍निर्नोऽ-स्मदर्थं रयिं धनं वंसते वंसितुं संभाजयितुमिच्छतु। अथ द्वितीयामाह—  
सैनाऽनीकेनेति। हेऽग्‍ने स त्वं द्युमद्दप्यिमानमुतापि च रेवद्वहुधनयुक्तं गृहक्षेत्रादिकं दिदीहि प्रकाशय। कीदृशस्त्वम्, एनाऽनीकेन सुविदत्रोऽनेन ज्वाला-समूहेन सुष्टु वेदिता, अस्मे देवान्यष्टाऽस्मदर्थं देवानुद्दिश्य यागनिष्पादकः, स्वस्ति विघ्‍नराहित्यं यथा भवति तथाऽऽयजिष्ठोऽतिशयेन कृत्स्‍नयागसमाप्तिकारी, अदब्धः केनाप्यहिंसितः, गोपा मन्त्रस्य गोप्ता, उतापि च नोऽस्माकं परस्पा अतिशयेन पाल-यिता । अत्र विनियोगसंग्रहः—  
पष्ठे पञ्‍चानुवाकाः स्युरग्‍निशेषस्ततः परे।  
चत्वारो ह्यश्वमेधार्था अश्मेति परिषिञ्‍चति।।  
अश्मंस्ते प्रतिपर्येति समुद्रेत्यग्‍निमष्टभिः।  
विकर्षेदित्यपां द्वाभ्यामारोहति चितिं नृषत्।।  
व्याघारः पञ्‍चभिर्ये दे द्वाभ्यामग्‍निमवोक्षति।  
प्राणदा अवरुह्यान्‍निस्तिग्मेनेत्याहुतिद्वयम्।।  
प्रथमे त्वनुवाकेऽस्मिन्मन्त्रा द्वाविंशतिरीरि(तिः स्थि)ताः।।  
अथ मीमांसा।  
नवमाध्यायस्य प्रथमपादे चिन्तितम्—  
विकर्षप्रोक्षणे कार्ये प्रतीष्टकमुतैकधा।  
आद्योऽवयव्यसत्त्वेन मवं भूदेशसत्त्वुतः।।  
“इष्टकाभिरग्‍निं चिनुते” इति श्रूयते । तत्रेदमान्‍नायते—“मण्डूकेनाग्‍निं विकर्षति। वेतसशाखाया चावकाभिश्चाग्निं विकर्षति। हिरण्यशकलसहस्रेणाग्निं प्रोक्षति” इति। शाखाग्रे मण्ढूकं बद्‍ध्वा तेन विकर्षतीत्यर्थः। ते च विकर्षणप्रोक्षणे प्रतीष्टकं कर्तव्ये। कुतः। चिताभ्य इष्टकाभ्यः पृथमग्निशब्दार्थस्य

[[2159]]

कस्यचिदवयविद्रव्यस्याभावादिति चेन्मैवम्। उपहिताभिरिष्टकाभिः संयुक्तस्य प्रदेशस्यावयविद्रव्यत्वात्। तस्य चाग्न्माघारत्वेनाग्निशब्दार्थत्वम्। तस्मादग्नेरे कत्वात्सकृदेव विकर्षणप्रोक्षणे कुर्यात्।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतीत्तरीयसंहिताभाष्ये चतुर्थकाण्डे षष्ठप्रपाठके  
प्रथमोऽनुवाकः ।। १।।

### २ 
(अथ चतुर्थकाण्डे षष्ठप्रपाठके द्वितीयोऽनुवाकः)।  
य इ॒मा विश्वा॒ भुव॑नानि॒ जुह्व॒दृषि॒र्होता॑  
निष॒सादा॑ पि॒ता नः॑ । स आ॒शिपा॒ द्रवि॑ण-  
मि॒च्छमा॑न परम॒च्छदो॒ वर॒ आ वि॑वेश।  
वि॒श्‍वक॑र्मा॒ मनसा॒ यद्विहा॑या धा॒ता वि॑धा॒ता  
प॒रमोत सं॒दृक् । तेषा॑मि॒ष्टानि॒ समि॒षा मद॑-  
न्ति॒ यत्र॑ सप्त॒र्षीन्प॒र एक॑मा॒हुः । यो नः॑  
पि॒ता ज॑नि॒ता यो वि॑धा॒ता यो नः॑ सतो  
अ॒भ्या सज्‍ज॒जान॑ ( १ ) । यो दे॒वानां॑ ना-  
म॒धा एक॑ ए॒व तꣳ संप्रश्नं भुव॑ना यन्त्य॒न्या।  
त आऽय॑जन्त॒ द्रवि॑ण॒ꣳ सम॑स्मा॒ ऋष॑यः॒  
पूर्वे॑ चरि॒तारो॒ न भू॒ना। अ॒सूर्ता॒ सूर्ता र-  
ज॑सो वि॒म ने॒ ये भू॒तानि॑ स॒मकृ॑ण्वन्नि॒मानि॑।  
न तं वि॑दाय॒ य इ॒दं ज॒जाना॒न्यद्‍युष्प्राक॒-  
मन्त॑रं भवति। नी॒हा॒रेण॒ प्रावृ॑त॒ जव्प्या॑  
चासु॒तृप॑ उक्थ॒शास॑श्चरन्ति । प॒रो दि॒वा

[[2160]]

प॒र ए॒ना [ २ ] पृ॒थि॒व्या प॒रो दे॒वेभि॒रसु॑रै॒-  
र्गुहा॒ यत्। कꣳ स्वि॒द्गर्भ॑ प्रथ॒मं द॑घ्‍र आपो॒  
यत्र॑ दे॒वाः स॒मग॑च्छन्त॒ विश्वे॑। तमिद्गर्भ॑  
प्रथ॒मं द॑ध्र॒ आपो॒ यत्र॑ दे॒वाः स॒मग॑च्छन्त॒  
विश्वे॑। अ॒जस्य॒ नाभा॒वध्यक॒मर्पि॑तं यस्मि॑-  
न्नि॒दं विश्वं॒ भुव॑न॒मधि॑ श्रि॒तम्। वि॒श्‍वक॑र्मा॒  
ह्यज॑निष्ट दे॒व आदिद्ग॑न्ध॒र्वो अ॑भवद्‍‍द्वितीयः।  
तृ॒तीय॑ पि॒ताः ज॑नि॒तौष॑धीनाम् [ ३ ] अ॒पां  
गर्भ॒ व्य॑दधात्पु॒रुत्रा। चक्षु॑षः पि॒ता मन॑सा॒  
हि धीरो॑ घृ॒तमे॑ने अजन॒न्नन्न॑याने। य॒देदन्ता॒  
अद॑दृꣳ हन्त पूर्व आदिद्द्यावा॑पृथिवी अप्र॑थे-  
ताम्। वि॒श्‍वत॑श्‍चक्षुरु॒त वि॒श्‍वतो॑मुखो वि॒-  
श्‍वतो॑हस्त उ॒त वि॒श्‍वतस्पा॑त्। सं बा॒हुभ्यां॒  
नम॑ति॒ सं पत॑त्रै॒र्द्यावा॑पृथि॒वी ज॒नय॑न्दे॒व  
एकः॑। किꣳ स्वि॑दासादधि॒ष्टान॑मा॒रम्भ॑णं  
कत॒मत्स्वि॒त्किमा॑सीत्। यदी॒ भूमिं॑ ज॒न-  
य॑न् ( ४ ) वि॒श्वक॑र्मा॒ वि द्यामौर्णोन्महि॒ना  
वि॒श्वच॑क्षाः। किꣳ स्वि॒द्वनं॒ क उ॒ स वृ॒क्ष  
आ॑सी॒द्यतो॒ द्यावा॑पृथि॒वी नि॑ष्टत॒क्षुः। मनी॑-  
षिणो॒ मन॑सा पृ॒च्छतेदु॒ तद्यद॒ध्यति॑ष्ठद्भुव॑नानि-  
धा॒रय॑न् । या ते॒ धामा॑नि पर॒माणिः॒ याऽ-  
वमा या म॑ध्य॒मा वि॑श्‍वकर्मन्‍नु॒तेमा। शिक्षा

[[2161]]

सखि॑भ्यो ह॒विषि॑ स्वधावः स्व॒यं यजस्व  
त॒नुबं॑ जुषाणः। वाचस्पतिं॑ विश्‍वक॑र्मा-  
णभू॒तये॑ [ ५ ] म॒नो॒युजं॒ वाजे॑ अ॒द्या हुवे-  
म। स नो॒ नेदि॑ष्ठा॒ हव॑नानि जोषते वि॒श्व-  
शं॑भू॒रव॑से सा॒धुक॑र्मा। विश्व॑कर्मन्ह॒विषा॑  
वावृधा॒नः स्व॒यं य॑जस्व त॒नुवं॑ जुषा॒णः।  
मुह्य॑न्त्व॒न्ये अ॒भितः॑ स॒पत्‍ना॑ इ॒हास्माकं॑ म॒  
घवा॑ सू॒रि॑रस्तु। विश्व॑कर्मन्ह॒विषा॒ वर्ध॑नेन  
त्रा॒तार॒मिन्द्र॑मकृणोरव॒ध्यम्। तस्मै॒ विशः॒  
सम॑नभन्त पू॒र्वीर॒यमुग्रो वि॑ह॒व्यो॑ यथाऽस॑त्।  
स॒मुद्राय॑ व॒युना॑य॒ सिन्धू॑नां॒ पत॑ये॒ नमः॑।  
न॒दीना॒ꣳ सर्वा॑सां पि॒त्रे जु॑हु॒ता वि॒श्वक॑र्मणे॒  
विश्वाऽहाऽमर्त्यꣳ ह॒विः [ ६ ]।।  
(ज॒जानै॒नौष॑धीनां॒ भूमिं॑ ज॒नघ॑न्‍नू॒तये॒ नमो॒ नव॑ च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
षष्ठप्रपाठके द्वितीयोऽनुवाकः ।। २ ।।

(अथ चतुर्थकाण्डे षष्ठप्रपाठके द्वितीयोऽनुवाकः)।  
प्रथमानुवाके परिवेचनादिकमुक्तम्। अथ द्वितीयानुवाके सूक्ताम्यां होमा उच्यन्ते। कल्पः—“षोडशगृहीतेन स्रुचं पूरयित्वा वैश्वकर्मणानि जुहोति य इमा विश्वा भुवनानि जुह्‍वच्‍चक्षुषः पिता मनसा हि धीर इति नानासूक्ताभ्यां द्वे आ हुती यं कामयेत चिरं पाप्मनो निर्मुच्यतेत्येकैकं तस्येत्युक्तम्” इति।

[[2162]]

तत्र प्रथमसूक्ते प्रथमामृचमाह—य इमा विश्वेति।  
यो विश्वकर्मा परमेश्वर इमा विश्वा भुवनानि जुह्‍वत्प्रलयकाले पृथिव्यादी निमान्सर्वाल्लोँकान्स्वात्मन्याहुतिप्रक्षेपवत्संहरन्‍नृषिरतीन्द्रियद्रष्टा सर्वज्ञो होता संसारहोमकर्ता नोऽस्माकं पिता जनको निषसाद स्मयं स्थितवान्, प्रलयकाले प्राप्ते सति सर्वाल्लोँकान्संहृत्यास्माकमपि संहर्ता पुनः स्रष्टा च सन्सर्वज्ञोऽयं परमेश्वरः स्वयमेक एवाऽऽसीत्। अत एव सर्वा अप्युपनिषद एवमाडुः—“आत्मा वा इदमेक एवाग्र आसीन्नान्यत्किंचन मिषत्सदेव सोम्षेदमग्र आसीत्। एकमेवाद्वितीयम्” इत्याद्याः। स तादृशः परमेश्वर आशिषा बहु स्यां प्रजायेयेत्येवरूपया पुनःसिसृक्षया द्रविणमिच्छमानो धनोपलक्षितं जगद्भोगमपेक्षमाणः परमच्छदः परमं स्वकीयमेवा-द्वितीयं परमार्थरूपमावृण्न्ववरे स्वेन सृष्टे शरीरमध्यवर्तिनि पुण्डरीकस्थान आविवेश जीवरूपेण प्रविष्टः । एचच्च सर्वमुपनिषद्याम्‍नातम्— “सोऽकामत। बहु स्यां प्रजाये-येति। स तपोऽतप्यत। स तपस्तप्‍त्‍वा। इदꣳ सर्वमसृजत्। यदिदं किंच। तत्सृष्ट्‍वा। तदवानुप्राविशत्” इति। एवमन्याअप्युपनिषद उदाहार्याः । अथ द्वितीयामृचमाह—  
विश्वकर्मा मनसेति। विश्वविषयाणि कर्माणि सृष्टिस्थितिसंहाररूपाणि यस्यासौ विश्वाकर्ता। तस्य च तेषु कर्मसु सत्यत्वादय एव साधनं सत्यसंकल्पत्वात्। यद्यस्मादयं मनसा संकल्पमात्रेण विश्वकर्मा तस्माद्धाता विधाता विहाया इति चोच्यते। धातोत्पादकः विधाता पोषकः। विषेशेण जहाति परित्यजतीति विहायाः। संहर्तेत्यर्थः। उतापि चात एव परमा परमः सर्वेभ्य उत्कृष्टः सम्य क्पश्यतीति संदृक्सर्वज्ञ इत्यर्थः। यत्र यस्मिन्परे परस्मिन्नीश्वरे सप्‍तर्षीनेकमाहुःय एते मरीच्यात्री-प्रमुखाः सप्‍तर्षयो विविधा दृश्यन्ते ते सर्वे सृष्टेः प्राक्परस्मिन्नेकी भूता इति वेदान्त-परागा आहुः। स च परमेश्वरस्तेषां सप्‍तर्षिप्रभृतीनामिष्टान्य पेक्षितानि स्थानानीषा स्वेच्छामात्रेण संपादयतीति। तेन च ते महर्षयो हृष्यन्ति। अथ तृतीयामृजमाह—

[[2163]]

यो नः पितेति। यो विश्वकर्मा नोऽस्माकं पिता पालयिता न केवलं पालक उत्पादकोऽपि। किमनेनास्माकमुत्पादक इति संकोजेन यो विधाता सर्वस्य जगत उत्पादको यो विश्वकर्मा नोऽस्माकमुत्पन्नानां सद्वर्तमानमिदं भोग्यजातं सतो जजान तदेव सोम्येतिश्रुत्युक्‍तात्स्वस्वरूपादुत्पादयामास। यश्च विश्वकर्मा देवानां नामधाः स्वयमेव सर्वदेवरूपेणाऽऽविर्भूयेन्द्रमित्रादिदवेतानामानि धारयति। अत एवान्यत्राऽऽभ्‍नातम्—“इन्द्रं मित्रं वरुणमग्निमाहुरथो दिव्यः स सुपर्णो गरुत्मान्। एकं सद्विप्रा बहुधा वदन्त्यग्निं यमं मातरिश्वानमाहुः” इति। अत एव बहुनां देवानां नामानि धारयन्‍नपि वस्तुतः स्वयमेक एव, तं विश्वकर्माणं परमेश्वरमन्या भुवना तस्मादन्यानि सृष्टानि सर्वाणि भुवनानि संप्रश्न यथा भवति तथा यन्ति प्रलयकाल एकत्वं प्राप्‍नुवन्ति। एकीभावयुक्ते प्रलये क र्हश्वरः कानि भुवनानीत्येवं प्रश्नः संप्रधारणं प्रवर्तते। विभागाभावेन श्रुत्यनभिज्ञैर्ज्ञातुमशक्यत्वात्। अथ चतुर्थीमृचमाह—  
त आऽयजन्तेति। पूर्वोदाहृतेन विश्वकर्मणा प्रथममुपादिता य स्रष्टार इमानि भूतानि सर्वानेतान्प्राणिनः समकृण्वन्सम्यगुत्पादितवन्तः, ते पूर्वे स्रष्टारोऽस्मै सृष्टाय जगते द्रविणं धनरूपं भोग्यजातं समायजन्त सम्यक्संपादितवन्तः। कीदृशास्ते ऋषयोऽतीन्द्रियद्रष्टारः। सर्वज्ञा इत्यर्थः। भूना जरितारो न भूम्‍ना स्वकी-येन महत्त्वेन कदाचिदपि जीर्णा न भवन्ति। कीदृशानि भूतानि असूर्ताऽसुभिः प्राणै-रीरितानि प्राणयुक्तानीत्यर्थः। तथा रजसो विमाने सूर्ता रञ्जनात्मकस्य विशेषेण प्रमितौ स्वस्वकर्मभिः सुष्टु प्रेरितानि। अथ पञ्चमी मृचमाह—  
न तं विदाथेति। यो विश्वकर्मेदं जजानोत्पादितवांस्तं विश्‍वकर्मणं न विदाथ तेन सृष्टा हे जीवा यूयं न जानीथ। देवदत्तोऽहं यज्ञदत्तोऽहमित्येवं सर्वेऽपि वयमात्मानं विश्‍वकर्माणं जानीम इति यद्युच्येत तदसत्। न ह्यहंप्रत्ययगम्यं जीवरूपं विश्‍वकर्मणः परमेश्‍वरस्य, किंतु युष्माकमहन्प्रत्ययगम्यादतिरिक्तं सर्ववेदान्तवेद्यमी-श्‍वरतत्त्वं भवति विद्यते। तथाऽपि जीवरूपवत्कुतो न जानीम इति चेत्। नीहारेण प्रावृत्ता भवन्तो नीहारसदृशेनाज्ञनेनाऽऽवृतत्वाच्‍च जानन्ति।

[[2164]]

यथा नीहारो नात्यन्तमसन्। दृष्टेरावरकत्वात्। नाप्यत्यन्तं सन्। काष्ठपाषाणा दिरूपान्तरेण संबद्धुमयोग्यत्वात्। एवमज्ञानमपि नात्यन्तमसदीश्‍वरतत्त्वावर-कत्वात्। नापि सब्दाधमात्रनिवर्त्यत्वात्। ईदृशेनानिर्वचनीयेनाज्ञानेन भक्न्तः सर्वे जीवाः प्रावृत्ताः। न केवलं तत्त्वं [ न जानन्त ] किंतु जल्प्या च देवोऽहं मनुष्योऽहं ममेदं क्षेत्रमित्याद्यनृतजल्पनपराश्च। किंचासुतृपः, असुषु तृप्यन्तीत्यसुतृपः, केनाति प्रकारेण प्राणन्पोषयित्वा तावतैव तृप्यन्ति भवन्तो न तु परमेश्‍वरतत्त्वं विचारवितुं प्रवर्तन्ते। न केवलमिह लोके भोगमात्रतृप्‍तिः किंतू क्थशासः परलोकेऽपि भोगं संपादयितुं नानाविधेषु यज्ञेषूक्थानि शस्त्राणि शंसन्तीत्युक्थशासः तादृशा भूत्वा भवन्तश्चरन्ति, ऐहिकामुष्मिकभोगे सर्वदा प्रवर्तन्ते। तस्मादज्ञानमिथ्याज्ञानपराधीनानां भवतां नास्ति तत्त्वज्ञानमित्यर्थः।  
अथ षष्ठीमृचमाह–  
परो दिवेति। यदीश्‍वरतत्त्वं गुहा हृदयपुण्डरीके गूढं दिवा परो द्युलो-कादपि दूरे तिष्ठति, एना पृथिव्या परोऽस्याः पृथिव्या अपि दूरे तिष्ठति देवेभिरसुरैः परो देवेभ्योऽसुरेभ्यश्च दूरे तिष्ठति। सकारान्तः परःशब्दो दूरवाची। दूरत्वं नाम विलक्षणत्वम्। सर्वजगद्विलक्षणत्वाद्‍गुरुशास्त्रमुखैर्ज्ञायत इत्यर्थः। किंच यत्र यस्मिन्गर्मे विश्‍वे सर्वेऽपि देवाः समगच्छन्त संगताः संभूय वर्तन्ते, तं कंस्विद्‍गर्भ- मापः प्रथमं दघ्‍रे। अद्भिः पूर्वं धृते गर्भे देवमनुष्यादयः सर्वे प्राणिनो वर्तन्त इत्येवं शास्त्राप्रसिद्धिः। सोऽपि गर्भः क इति न ज्ञायते। यदा स्थूलोऽप्ययं जगदाधारो न ज्ञातास्तदाऽत्यन्तसूक्ष्मतत्त्वं न ज्ञायत इति किमु वक्तव्यमित्यभिप्रायः। अथ सप्‍तमीमृचमाह—  
तमिद्गर्भं प्रथममिति। इदानीं गुरुशास्त्रानुशासनोपेतेषु पुरुषेषु विद्यमान स्तुतिरनयाऽमिधीयते यत्र यस्मिन्ब्रह्माण्डगर्भे विश्वे देवाः समगच्छन्त तमित्तमेव गर्भमापः प्रथमं दध्र धृतवत्यः। तद्धारणप्रकार एव स्पष्टी क्रियत– अजस्य जन्म-रहितस्य परमेश्वरतत्त्वस्य नाभौ नाभिस्थानीये स्वरूपमध्य एकं किंचिद्बजिमध्य-र्पितमधिकत्वेन स्थापितं यस्मिन्बीज इदं विश्वं सर्वमपि भुवनमधिश्रितमधिकत्वेन स्थापितं तब्दीजमर्पितम्। तथा च स्मर्यते—

[[2165]]

अप एव ससर्जाऽऽदौ तासु वीर्यमवासृजत्।  
तदण्डमभबद्धैर्म कोटिसूर्यसमप्रभम्।। इति ।।  
अथाष्टमीमृचमाह—  
विश्वकर्मेति। ब्रह्माण्डगतानामुत्पत्तिरुच्यते– अण्डमध्ये प्रथमं विश्वकर्मा देवतिर्यगादिविश्वभेदस्य कर्ता सत्यलोकनिवासि चतुर्मुखो देवोऽजनिष्टो-त्पन्‍नः। आदिदनन्तरमेव तदपेक्षया द्वितीयो गन्धर्वोऽभवदुत्मन्‍नः। तत ऊर्ध्वमोष-धीनां पिता पालको जनितो*त्पादकः सोमः पूर्वोक्तद्वयापेक्षया तृतीयोऽभवत्। तदेवमपां गर्भं ब्रह्माण्डं परमेश्वरः पुरुत्रा व्यदधाद्वहुधा व्यक्तं कृतवान्। इत्थमेकं सूक्तं समाप्‍तम्। अथ द्वितीयसूक्ते प्रथमामृचमाह—  
चक्षुष पितेति। चक्षुषश्चक्षुरादेः प्राणसमुदायस्य पितोत्पादको धीरो धैर्यवान्। मनसा स्वच्छया घृतं घृतवत्पाणिनामुपभोगसाधनभूते एने द्यावापृथिव्यौ परस्परानुकूल्येन नन्नमाने नमनोपेते अजनदुत्पादितवान्। यदेद्यदैव पूर्वे प्रथमा अन्ता अतनयुक्ताश्चेष्टावन्तश्चक्षुरादिप्राणा अददृंहन्त दृढा अभवन्। आदिदनन्तरमेव द्यावा-पृथिवी अपथेतां द्यावापृथिव्यौ विस्तृते अभूताम्। अथ द्वितीयामृचमाह—  
विश्वतश्चक्षुरिति। चतुरादिप्राणानां द्यावापृथिव्योश्चोत्पर्त्तेरूर्ध्वं विश्वरूप-धरः परमेश्वर एवं भासतें। कथामिति तदुच्यत—विश्वतः सर्वतश्चक्षूंषि यस्यासौ विश्वतश्चक्षुः। परमेश्वरस्य सर्वप्राण्यात्मकत्वाद्यस्य प्राणिनो ये चक्षुषी ते तदुपाधि-कस्य परमेश्वरस्यैवेति सर्वत्रास्य चक्षूंषि संपद्यन्ते। एवं मुखहस्तपादेष्वदि योजनी-यम्। स तादृश एको देवो द्यावापृथिवी जनयन्बाहुभ्यां बाहुस्थानी याभ्यां धर्माधर्मा-भ्यां निमित्तकारणाभ्यां संनमति जगत्सर्गं सम्यङ्‍नतं स्वाधीनं करोति। तथा पतनैः पतनशीलरैनित्यैः पञ्चभूतैरुपादानकारणः संनपति जगत्स्वाधीनं करोति। अथ तृतीयामृचमाह—  
*अत्र सर्वपुस्तकेषु ‘जनिता य उत्पादकः’ इति पाठो वर्तते। स न युक्तः

[[2166]]

कि ꣳ स्विदासीदिति। लोके हि चिकीर्षुः कुलालो गृहादिकं किंचि-त्स्थानमधिष्ठाय मृद्‍द्रव्येण चक्रादिरूपैरुपकरणसाधनैर्घटं निष्पादयति। ईश्वरस्य निरपेक्षत्वात्सर्वमत्राऽऽक्षिप्यते—द्यावापृथिव्योरुत्पादनवेलायामीश्वरस्याधिष्ठानं निवासस्थानं किंस्विदासीत्किं नामाभून्न किंचिदित्यर्थः। तथाऽऽरम्मणं कतमत्स्वि- त्किमासीत्। आरभ्यतेऽनेनेत्यारम्भणमुपादानकारणं, तदपि कतमद्भवेत्। नहि द्यावापृथिव्यौ जनयितुं समर्थं किंचिदुपादानं संभवति। तथा दण्डचक्रादिव न्निमि-त्तमपि किमासीन्न किंचित्संभवतीत्यर्थः। विश्चचक्षाः सर्वद्रष्टा विश्वकर्मा यदि यस्मिन्काले भूमिं भूलोकं जनयन्वर्तते तस्मिन्काले हि महिना महिम्नैव साधनान्तरं विनैव विशेषेण द्यामौर्णोत्सृष्ट्‍वा द्यावापृथिव्यावाच्छादितवान्। अच्छिन्त्यशक्तिरयं परमेश्वरः अथ चतुर्थीमृचमाह–  
कि ꣳ स्विद्वनमिति। लोके हि प्रौढं प्रासादं निर्मिमाणः कस्मिंश्चित्प्रौढे वने कंचिन्महान्तं वृक्षं छित्त्वा तक्षणादिना काष्ठैः प्रासादमुञ्चैस्तरं संपादयति। इह तु परमेश्वरो जगत्सृष्टिं यतो यस्माद्वनाद्यं वृक्षमादाय द्यावापृथिवी निष्टतक्षुस्तक्षणेन द्यावापृथिव्यौ निष्पादितवांस्तद्वनं किंस्वित्किंनाम स्यान्न किंचित्तादृशं संभवति। तथा क उ स वृक्षस्तादृशः च प्रौढवृक्षोऽपि कः स्यान्न कश्चित्संभवति। हे मनीषिणो विद्वांसो मनसा स्वकीयेन विचिन्त्य पृच्छतेदिदं सर्वं पृच्छतैव। किंचेश्वरो भुवनानि धारयन्यदध्यतिष्ठद्यत्स्थानमधिष्ठितबांस्तदपि सर्वथा पृच्छत। एतस्य प्रश्नस्य सर्वस्या-प्युत्तरं ब्राह्मणग्रन्थे सूक्तप्रपाठके ब्रह्म वनं ब्रह्म स वृक्ष आसीदित्येतस्यामृच्याम्‍ना-तम्। स्वरूपव्यतिरिक्तवस्‍त्‍वादीनिरपेक्षत्वमेवास्योत्तरस्याभिप्रायः। अतोऽत्रापि किंस्विद्वनमित्याद्याक्षेपपरत्वेनवै योजितम्। पृच्छतेदित्य स्याप्ययमभिप्रायः—भवद्भिः पृष्टेऽपि निरपेक्षत्वमेवाभिज्ञा वदिष्यन्तीति। अथ पञ्चमीमृचमाह—  
या ते धामानीति। हे विश्वकर्मंस्ते त्वदीयानि परमाणि यानि धामान्यु-त्कृष्टानि सन्ति, यानि मध्यमान्यवमानि च धामानि स्यानानि सन्ति, तानीमानि सर्वाणि स्थानानि सखिभ्यः सखिवत्प्रियेभ्यो हविषि हविष्प्रदानानिमित्तं शिक्षोप-

[[2167]]

दिश। हे स्वधावः स्वधोपलक्षितहविर्लक्षणान्नवन्विश्वकर्मस्तनुवं जुषाणो यजमान-शरीरंसेवमानः स्वयं यजस्व त्वदनुग्रहन्तरेण को वाऽन्यो यष्टुं शक्त इत्यर्थः। अथ षष्ठीमृचमाह—  
वाचस्पतिमिति। विश्वकर्माणं परमेशश्वरमद्यास्मिन्दिने वाजेऽन्ने निमित्त भुते सति ऊतये भक्षणाय हुवेऽऽह्‍वयाम। कीदृशं विश्वकर्माणम्, वाचस्पतिं मन्त्र-रूपाया वाचः पालकं कर्मण्यस्मन्प्रनसो योजयितारम्। स विश्वकर्मा नोऽस्मदीयानि नोदिष्ठान्यत्यन्तसमीपवर्तीनि हवनानि हवींष्याह्‍वानानि वा जोषते सेवते। किमर्थम्, अवसेऽस्मानवितुं रक्षितुम्। कीदृशः सः, विश्वशंभूः सर्वस्मिञ्जगति सुखस्य भाव-यिता साधुकर्माऽस्मदनुकूलव्यापारवान्।  
अथ सप्‍तमीमृचमाह–  
विश्‍वकर्मन्निति। हे विश्वकर्मन्नस्मदीयेने हविषा वावृधानोऽतिशयेन वर्धमानस्तनुवं जुषाणः शरीरं स्वीकुर्वाणः स्वयं यजस्व, अस्मत्तोऽन्ये सपत्‍ना इह कर्मणि गुह्यन्तु भ्रान्ता भवन्तु। अस्माकं तु मधवाऽन्नयुक्तः सूरिर्विद्वान्पुत्रोऽस्तु।  
अथाष्टमीमृचमाह–  
विश्‍वकर्मन्हविषेति। हे विश्वकर्मन्नस्मदीयेन हविषा त्वं वर्धनेन युक्त इमं यजमानं त्रातारमन्येषां रक्षकमिन्द्रं परमैश्वर्योपेतंमवध्यं केनापि हिंसितुमशक्यम-कृणोः कुरु। तस्मै यजमानाय पूर्वीर्विशो वृद्ध्या वितत्यमानाः प्रजाः समनमन्स सम्यङ्‍नता एतदधीना भवन्तु। अयं यजमान उग्रस्तीव्‍रशक्तिः सन्केनाप्यपरिभूतो विहव्यो विविधयागयोग्यो यथाऽसद्याथा भवति तथा कुरु।  
कल्पः—“यद्येनमुदकेऽभिविन्देदुदकाञ्जलिमादाय समुद्राय वयुनायेत्यप्सु जुहुयादिति अयज्ञसंयुक्तः कलाः” इति। पाठस्तु—  
समुद्रायेति। यो विश्वकर्मा समुद्ररूपेणातीर्णस्तस्मै समुद्राय नमोऽस्तु। कीदृशाय, वयुनाय कान्ताय सिन्धूनां पतये स्यस्दमानानां भर्त्रे। समुद्राकारेण भर्ता विश्वकर्माकारेण सर्वासां नदीनां पितोत्पादकः। तादृशाय विश्वकर्मणे हे ऋत्विग्य-जमाना विश्वाऽहा सर्वाण्यहानि निरन्तरामित्यर्थः। अमर्त्यमविनश्वरं हवि

[[2168]]

र्जुहुत। अग्निस्तिग्मनेति मन्त्रद्वयेन ‘य इमा विश्वा’ इति सूक्तद्वयेन च साध्यं होमं विधातुं प्रस्तौति–  
“इन्द्रो वृत्रमहन्तं वृत्रो हतः षोडशाभिभोगेरसिनात्स एतामग्नयेऽनीकवत आहुतिमपश्यत्तामजुहोत्तस्याग्‍निरनीकवान्त्स्येन भागधेयेन प्रतिः षोडशधा वृत्रस्य भोगानप्यदहद्वैश्वकर्मणेन पाप्ममो निरमुच्यत” (सं. का. ५ प्र. ४ अ. ५) इति।  
इन्द्रो यदा वृत्रं वज्‍रेण प्रहृतवांस्तदा वज्रमहृतः स वृत्र आसुरमायया सहसा षोडश सर्पाकाराणि शरीराणि स्वी चकार। स्वीकृत्य च भोगशब्दाभिधेयैस्तैः सर्पाकारशरीरैस्तमिन्द्रं हस्तपाद्यवयवेषु बहुधाऽसिनाव्दभक्ष, तदानी मिन्द्रः प्रतीकार विचार्यानीकेन सन्येन युक्तायाग्‍नय एतामग्निस्तिग्मेनेति मन्त्रद्वयेन साध्यामाहुतिं दृष्ट्‍वा हुतवान्। ततः सोऽग्निरनीकवांस्तृप्‍तो वृत्रस्य षोडश सर्वाकाराणि शरीरा-ण्यदहत्। तत ऊर्ध्वामिन्द्रो य इमा विश्वेति सूक्तद्वयसाध्येन वैश्वकर्मणहोमेन वृत्र-वधजन्यात्पाप्मनो निर्मुक्तः। इदानीं तदुभयं विधत्ते–  
“यदग्नयेऽनीकवत आहुतिं जुहोत्यग्निरेवास्यानीकवान्त्स्वेन भागधेयेन प्रतिः पाप्यानमपि दहति वैश्वकर्मणेन पाप्मनो निर्मुच्यते” [सं. का. ५ प्र. ४ अ. ५] इति।  
रोगादिरूपदृष्टबाधहेतोः पापस्यानीकवत आहुत्या दाहः। षारलौकिकान्न-रकहेतोः पापाद्वैश्वकर्मणहोमेन निर्मोकः।  
तत्रेदं चिन्त्यते-किमयं वैश्वकर्मणहोमः प्रतिमन्त्रं पृथक्‍कार्यः, किंवा सूक्तद्वयं सहोच्चार्य सकृदनुष्ठेयः, आहोस्विदेकैकं सूक्तमुच्चार्यानुष्टेय इति। तत्राऽऽद्यं पक्षद्वयं शाखान्तरगतत्वेनाङ्गी करोति—  
“यं कामयेत चिरं प्राप्मनो निर्मुच्येतेत्येकैकं तस्य जुहुयाच्‍चिरमेव पाप्मनो निर्मुच्यते यं कामयेत ताजक्पाप्मनो निर्मुच्येतेति सर्वाणि तस्यानुद्रुत्य जहु-यात्ताजगेव पाप्मनो निर्मुच्यतेऽथो खलु नानैव सूक्ताभ्यां जुहोति नानैव सूक्तयोर्वीर्यं दधात्यथो प्रतिष्ठित्यै” [सं. का. ५ प्र. ४ अ. ५] इति।

[[2169]]

एकैकमन्त्रहोमेन शनैः शनैः पापनिर्मोको भवति। सर्वसूक्तहोमेन तु तदानीमेव पापनिर्मोकः। पृथक्सूक्तद्वयेऽपि सामर्थ्यं पृथक्संपादितं भवति। अपि च सूक्तद्वित्वं यजमानस्य त्रतिष्ठायै संपद्यते। तस्मादयमेव पक्षः श्रेयानित्यर्थः। अत्र विनियोगसंग्रहः—  
य इमा चक्षुषो द्वाभ्यां सूक्ताभ्यामाहुतिद्वयम्।  
समुद्रेति जले होमो मन्त्राः सप्‍तदशेरिताः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे षष्ठप्रपाठके  
द्वितीयोऽनुवाकः ।। २।।

### ३ 
(अथ चतुर्थकाण्डे षष्ठप्रपाठके तृतीयोऽनुवाकः)।  
उदे॑नमुत्त॒रां न॒याग्ने॑ घृतेनाऽऽहुत। रा॒य-  
स्पोषे॑ण॒ सꣳ सृ॑ज प्र॒जया॑ च॒ धने॑न च।  
इन्द्रे॒मं प्र॑ज॒या कृ॑धि सजा॒ताना॑मसद्व॒शी।  
समे॑नं॒ वर्च॑सा सृज दे॒वेभ्यो॑ भाग॒धा अ॑सत्।  
यस्य॑ कु॒र्मो ह॒विर्गृ॒हे तमग्ने॑ वर्धया॒ त्वम्।  
तस्मै॑ दे॒वा अधि॑ ब्रवन्न॒यं च॒ ब्रह्म॑ण॒स्पतिः॑।  
उदु॑ त्वा॒ विश्वे॑ दे॒वाः [ १ ] अ॒ग्ने भर॑न्त॒  
चित्ति॑भिः। स नो॑ भव शि॒वत॑मः सु॒प्रती॑को  
वि॒भाव॑सुः। प॒ञ्च॒ दिशो॒ दैवी॑र्यज्ञम॑वन्तु दे॒-  
वीर॒पाम॑तिं दुर्म॒तिं बाध॑मानाः। रा॒यस्पोषे॑  
य॒ज्ञप॑तिमा॒भजन्तीः। रा॒यस्पोषे॒ अधि॑ य॒ज्ञो  
अ॑स्था॒त्समि॑द्धे अ॒ग्नावधि॑ मामहा॒नः। उ॒-

[[2170]]

क्थप॑त्र॒ ईड्यो॑ गृभी॒तस्त॒प्तं घ॒र्मं प॑रि॒गृह्या॑-  
यजन्त। ऊ॒र्जा यद्य॒ज्ञमश॑मन्त दे॒वा दैव्या॑य  
ध॒र्त्रे जोष्ट्रे॑। देव॒श्रीः श्रीम॑णाः श॒तप॑याः  
( २ ) प॒रि॒गृह्य॑ दे॒वा य॒ज्ञमा॑यन्। सूर्य॑र-  
श्मि॒र्हरि॑केश पु॒रस्ता॑त्सवि॒ता ज्योति॒रुद॑-  
या॒ꣳ अज॑स्रम्। तस्य॑ पू॒षा प्र॑स॒वं या॑ति देवः॒  
सं॒पश्य॒न्विश्‍वा॒ भुव॑नानि गो॒पाः। दे॒वा दे॒वे-  
भ्यो॑ अध्व॒र्यन्तो॑ अस्थुर्वी॒तꣳ श॑मि॒त्रे श॑मि॒ता  
य॒जध्यै॑। तु॒रीयो॑ य॒ज्ञो यत्र॑ ह॒व्यमेति॒ ततः॑  
पाव॒का आ॒शिषो॑ नो जुषन्ताम्। वि॒मान॑  
ए॒ष दि॒वो मध्य॑ आस्त आपप्रि॒वान्‍रोद॑सी  
अ॒न्तरि॑क्षम्। स वि॒श्वाची॑र॒भि [ ३ ] च॒ष्टे॒  
घृ॒ताची॑रन्त॒रा पूर्व॒मप॑रं च के॒तुम् उ॒क्षा  
स॑मु॒द्रो अ॑रु॒णः सु॑प॒र्णः पूर्व॑स्य॒ योनिं॑ पि॒-  
तुरा वि॑वेश। मध्ये॑ दि॒वो निहि॑तः॒ पृश्नि॒र-  
श्मा॒ वि च॑क्रमे॒ रज॑सः पा॒त्यन्तौ॑। इन्द्रं॒  
विश्वा॑ अवीवृधन्‍त्‍ससु॒द्रव्य॑चसं॒ गिरः॑। र॒थी  
त॑मꣳ रथी॒नां वाजा॑ना॒ꣳ सत्प॑तिं॒ पति॑म्।  
सु॒म्‍न॒हुर्य॒ज्ञो दे॒वाꣳ आ च॑ वक्ष॒द्यक्ष॑द॒ग्निर्दे॒वो  
दे॒वाꣳ आ च वक्षत्। वाज॑स्य मा प्रस॒वे-  
नो॑द्‍ग्राभेणोद॑ग्रभीत्। अथा॑ स॒पत्‍ना॒ꣳ इन्द्रो॑  
मे निका॒भेणाधराꣳ अकः। उद्‍ग्रा॒भं च॑

[[2171]]

निग्रा॒मं च॒ ब्रह्म॑ दे॒वा अ॑वीबृधन्। अथा॑  
स॒पत्‍ना॑निन्द्रा॒ग्‍नी मे॑ विषू॒चीना॒न्‍व्‍यस्यताम्  
( ४ ) ।।  
[विश्वे॑ दे॒वाः श॒तप॑या अ॒भि वाज॑स्य षड्‍‍वि॑ꣳशतिश्च]  
इति कृष्णयजुर्वेदीयतैत्तिरीयसंहितायां चतुर्थाष्टके  
षष्ठप्रपाठके तृतीयोऽनुवाकः ।। ३ ।।

(अथ चतुर्थाष्टके षष्ठप्रपाठके तृतीयोऽनुवाकः)।  
द्वितीयेऽनुवाके वैश्वकर्मणहोमोऽभिहितः। अथ तृतीयेऽग्निप्रणयनु-मुच्यते।  
कल्पः- “उदेनमुत्तरां नयेति तिसृभिरौदुम्बरीः समिधो घृतोषितास्तिस्र आधाय पशुबन्धवदग्‍निं प्रणयति” इति। तत्र प्रथमामाह—  
उदेनमुत्तरामिति। घृतेन द्रव्येणाऽऽहुत सर्वतो हूयमान हेऽग्‍न एनं यज-मानमुत्तरामत्युकृष्टमैश्वर्यं प्रत्युन्नयोक्तर्षेण प्रापय। शीघ्‍रं प्रापयेत्यर्थः। उत्कृष्टमैश्वर्यमेव प्रपञ्‍च्यते—रायस्पोषेण धनसमृद्ध्या संसृज संयोजय। तथा प्रजया पुत्रपौत्रादिरूपया धनेन च गवाश्वादिरूपेण संसृज। अथ द्वितीयामाह—  
इन्द्रेमं प्रतरामिति। ह इन्द्र परमैश्वर्ययुक्ताग्‍न इमं यजमानं प्रतरां कृधि, अतिशयेन प्रकृष्टं कुरु। तदेव प्रकृष्टत्वं विशदी क्रियते-सजातानां सहोत्पन्नानां ज्ञातीनां वश्यसन्नियमनसमर्थो भवतु। किंचैनं वर्चसा बलेन संसृज। अयं यजमानो देवेभ्यो भागधा असद्यज्ञेषु भागप्रदो भवतु। अथ तुतीयामाह—  
यस्य कुर्मो हविरिति। वयमृत्विजो यस्य यजमानस्य गृहे हविः कुर्मः, हेऽने त्वं तं यजमानं वर्धय। देवाश्च तस्मै यजमानायाधिब्रवन्नयं यजमानः सर्वेभ्योऽ-धिक इति ब्रुयन्तु। अयं च यजमानो ब्रह्मणस्पतिवैदिकस्य कर्मणः पालको भवतु। तानेतान्मन्त्रान्विनियुङ्‍क्ते–  
“उदेनमुत्तरां नयेति समिध आ दधाति यथा जनं यतेऽवसं करोति तादृगेव तत्” (सं. का. ५ प्र. ४ अ. ६) इति।

[[2172]]

यथा लोके दूरदेशे प्रामान्तरवर्तिनं प्रति यते गच्छते पुरुषायावसं मार्गरक्षाकरं पाथेयं संपादयति, तत्समिदाधानं प्रणेष्यमाणा[ या ] ग्‍नेय तादृगेव भवति।  
समित्संख्यां विधत्ते—तिस्र आ दधाति त्रिवृद्वा आग्‍नेर्यावानेवाग्‍निस्तस्मै-भागधेयं करोति” (सं. का. ५ प्र. ४ अ. ६) इति।  
आहवनीयादिभेदेन त्रिगुणत्वम्। समिद्‍द्रव्यं विधत्ते– “औदुम्बरीर्भवन्त्यू र्ग्वा उदुम्बर ऊर्जमेवास्या अपि दधाति” [सं. का. ५ प्र. ४ अ. ६] इति।  
कल्पः—“उदु त्वा विश्वे देवा इत्यग्‍निमुद्यम्य” इति। पाठस्तु–  
उदु त्वा विश्व इति। हेऽग्‍ने विश्वे सर्वेऽपि देवाः प्राणरूपाश्चिंत्तिभिरु-द्यामनकुशलाभिरिन्द्रियवृत्तिभिरुदु ऊर्ध्वमेव त्वां भरन्तु धारयन्तु। स त्वं नोऽस्माकं शिवतमः शान्मतमः सुप्रतीकः सुमुखो विभावसुः प्रभविता वासयिता च भव।  
अस्य मन्त्रस्य प्रथमपादे विश्‍वदेवशब्दार्थं दर्शयति– “उदु त्वा विश्‍वे देवा इत्याह प्राणा वै विश्‍वे देवाः प्राणैरेवैनमुद्यच्छते” [सं. का. ५ प्र. ४ अ. ६] इति।  
दीव्यन्ति स्वस्वकार्येषु व्यवहरन्तीति देवाः प्राणाः।  
द्वितीयपादेऽग्न्यादिशब्दान्परित्यज्य चित्तिशब्दस्य तात्पर्यं दर्शयति–  
“अग्‍ने भरन्तु चित्तिभिरित्याह यस्मा एवैनं चित्तायोद्यच्छते तेनैवैनꣳ समर्धयति” [सं. का. ५ प्र. ४ अ. ६] इति।  
चित्तिशब्देन * चित्तिमात्रगतेन चित्तमभिप्रेतकार्यं सूच्यते। तथा सति यस्मै कार्यायेदमुद्यमनं तेनैव कार्येणैनमग्‍निं समृद्धं करोति।  
कल्पः—“पञ्च दिशो दैवीरिति पञ्चमिर्हरत्याग्‍नीध्रात्” इति। तत्र प्रथमा माह—  
* ख. पुस्तकटिप्यण्यां – चितिमन्त्रगतेनेति पाठो भवितुं युक्तः’ इति वर्तते।

[[2173]]

पञ्‍च दिशो दैवीरिति। इमाः प्राच्यादयः पञ्च दिशो दैवीरिन्द्रयमादीनां देवीनां संबन्धिन्यो दैवीः स्वयमपि देवतारूपा अमतिमस्मदीयं प्रज्ञामान्द्यं दुर्मतिं दुष्टां पापविषयां बुद्धिं चापबाधमाना विनाशयन्त्यो रायस्पोषे धनसमृद्धौ यज्ञपतिं यजमा-नमा समन्तात्सेवमाना इमं यज्ञमवन्तु रक्षन्तु। अथ द्वितीयामाह–  
रायस्पोषे अधीति। अयं यज्ञो रायस्पोषे धनसमृद्धावध्यस्थादधिकमव-स्थितः सन्सर्वदा धनपुष्टिं ददातीत्यर्थः। कीदृशो यज्ञः, समिद्धे सभ्यक्प्रज्वलितेऽग्‍ना- वधि मामहानोऽधिकं पुनः पुनः पूज्यमानः, उक्थपत्र उक्थानि शस्त्राणि पत्रं वाहनं यस्यासावुक्थपत्रः, ईड्यः स्तुत्यः, गृहीतः ऋत्विग्यजमानैः परिगृहीतः। ते च तप्तं प्रज्वलितं धर्ममग्‍निं परिगृह्यायजन्त सर्वदा यजन्ति।  
अथ तृतीयामाह—  
ऊर्जा यद्यज्ञमिति। देवा दीव्यन्तो व्यवहरन्त ऋत्विग्यजमाना धर्त्रादि-विशेषणैर्विशेषितायाग्‍नये यद्यस्मिन्काल ऊर्जा हविःस्वरूपेणान्‍नेन यज्ञमशमन्त शान्तं तुष्टिहेतुमकुर्वत। कीदृशायाग्‍नये, दैव्याय देवानां हिताय, धर्त्रे यागद्वारा जगतो धारयित्रे जोष्ट्रेऽस्माभिर्दीयमानस्य हविषः सेवित्रे। तस्मिन्कालेऽयमग्‍निरीदृशो भवति। कीदृश इति तदुच्यते-देवश्रीर्दवानेव श्रयति हविर्वहनेनेति देवश्रीः। श्रीमणाः श्रयते सेवत इति श्रीर्यजमानस्तस्यिन्ननुग्रहरूपं मनो यस्यासौ शतपयाः। तादृशमग्निं परिगृह्य देवा ऋत्विग्यजमानाय इमं यज्ञमायन्प्राप्युवन्‍त्‍यनुतिष्ठन्तीत्यर्थः। अथ चतुर्थीमाह–  
सूर्यरश्मिरिति। दारिद्र्यं हरतीति हरिर्हिरण्यं, हिरण्यवर्णाः केशस्थानीयाः शिखा यस्यासौ हरिकेशोऽग्निः। स च सूर्यरश्मिर्भूत्वा सविता प्राणिनां तत्तद्व्यवहा-रेषु प्रेरको ज्योतिर्गण्डलरूपः सन्पूर्वस्यां दिश्यजस्रं प्रतिदिनमुदयानुदेति। यस्मिन्‍नुदये सति पूषा पोषकः स देवस्तस्य प्रसवं जगतः प्रेरणं याति प्राप्‍नोति। कीदृशो देवः, गोपा रक्षकः। किं कुर्वन्, विश्‍वा भुवनानि संपश्यन्सर्वाल्लोँकानवलोकयन्। अथ पञ्चमीमाह–

[[2174]]

देवा देवेभ्य इति। पशुबन्धरूपो यज्ञश्चतुर्भागः। तत्रोपाकरणान्तः प्रथमः। उपाकृतस्ध शामिप्रदेशे स्थितिर्द्वितीयः यागार्श्चं यत्संस्कारं करोति स तृतीयः। हविष्प्रदानान्तश्चतुर्थः। तदिदं भागचतुष्टयं क्रमेणात्राभिधीबते। देवा ऋत्विग्यजमाना देवेभ्यो हविःस्वीकर्तृभ्योऽध्वर्यन्ता यागं कर्तुमिच्छन्तोऽस्थुस्तिष्ठन्ति। उपाकरणान्तम-नुतिष्ठन्तीत्यर्थः। तत ऊर्ध्वं शमित्रे वीतं शामित्रदेशे प्राषितं पशुरूपं हविर्भवति। तत ऊर्ध्वं शमिता यजध्यै यागार्थं संस्करोति स तृतीयः। उपरितनश्चतुर्थो यज्ञभागः। यत्र यस्मिन्भागचतुष्टयोपेते यज्ञे हव्यमेति देवता हविः प्राप्‍नोति ततस्तस्माद्भागचतुष्टयोपे-ताद्यज्ञात्पावका आहवनीयादयोऽग्‍नयो नोऽस्मदीया आशिषोऽपेक्षितान्फलविशे-षाञ्‍जुवन्तां संपादयन्तित्यर्थः।  
एषु मन्त्रेषु प्रथममन्त्रे प्रथमपादस्य तात्पर्यं दर्शयति– “पञ्च दिशो देवी-र्यज्ञमवन्तु देवीरित्याह दिशो ह्येवोऽनु प्रच्यवते” (सं. का. ५ प्र. ४ अ. ६) इति।  
एष यजमानः प्राच्याद्याः पञ्च दिशोऽनुक्रमेण यज्ञरक्षार्थं प्रेरयति। द्वितीयपादस्य तात्पर्यं दर्शयति “अपामतिं दुर्मतिं बाधमाना इत्याह रक्षसामपहत्यै” (सं. का. ५ प्र. ४ अ. ६) इति।  
अमतेर्दुर्मतेश्च रक्षोभिः संपादितत्वात्तद्वाधेन रक्षांस्येवापहतानि भवन्ति।  
तृतीयपादे रायस्पोषशब्देन विवक्षितार्थं दर्शयति—  
“रायस्पोषे यज्ञपतिमाजन्तीरित्याह पशवो वै रायस्पोषः पशूनेवाव रुन्धे” (सं. का. ५ प्र. ४ अ. ६) इति।  
उदु त्वा विश्वे देवा इत्यनेनोद्यमनमन्त्रेण संहितमुत्तरनन्त्रपञ्‍चकं विनियुङ्‍क्ते–  
“षड्‍‍भिर्हरति षड्‍वा ऋतव ऋतुभिरेवैनꣳ हरति” (सं. का. ५ प्र. ४ अ. ६) इति।  
रायस्पोषे अधि यज्ञ ऊर्जा यद्यज्ञामिति मन्त्रद्वयं विशेषतः प्रशंसति–

[[2175]]

“द्वे परिगृह्यवती भवतो रक्षसापपहत्यै” (सं. का. ५ प्र. ४ अ. ६) इति।  
परिगृह्यायजन्त परिगृह्य देवा यज्ञमायन्नित्येवं परिगृह्यशब्दो ययोर्ऋचोस्ते परिगृह्यवत्यौ। परिग्रहः पृथक्स्वीकारस्तेन यज्ञं विनाशयितुमसमर्थानि रक्षांसि स्वयमेवापहन्यन्ते । षट्सु मन्त्रेषु पञ्‍चममन्त्रस्य तात्पर्यं दर्शयति—  
“सूर्यरश्मिर्हरिकेशः पुरस्तादित्याह प्रसूत्यै” [सं. का. ५ प्र. ४ अ. ६] इति।  
पूषा प्रसवं यातीति तत्राभिधानादयं मन्त्रः प्रसूत्यै संपद्यते।  
षष्ठमन्त्रस्य चतुर्थपादे पावकशब्दस्य तात्पर्यं दर्शयति–  
“ततः पावका आशिषो नो जुषन्तामित्याहान्नं वै पावकोऽन्नमेवाव रुन्धे” (सं. का. ५ प्र. ४ अ. ६) इति।  
अग्निवाचकः पावकशब्दस्तेन पच्यमानमन्नमुपलक्ष्यते। कल्पः– “विमान एव दिवो मध्य आस्त इति द्वाभ्यामाग्नीघ्रेऽश्मानं निधाय” इति। तत्र प्रथमामाह–  
विमान एष इति। एषोऽश्मा विमानो विविधं जगन्निर्मिमाणः सन्दिवो मध्य आस्त आग्नीघ्‍रस्थानीयस्याऽऽकाशस्य मध्ये तिष्ठति। कीदृशोऽश्मा। रोदसी द्यावापृथिव्यावन्तरिक्षं चाऽऽपप्रिवान्सर्वतः पूरितवान्। यद्यप्येवमश्मा न किंचिज्‍ज- गन्निर्मिमीते नापि लोकत्रयमापूर्य तिष्टति तथाऽपि परमेश्वरगुणैस्त्य स्तूय मानत्वान्न कोऽपि विरोधः। तथा स्तूयमानो विश्वाचीर्विश्वव्यापिनीर्दिशोऽभिचष्टे सर्वतः प्रकाशयति। तथा घृताचीर्घृतप्राप्तिहेतुभूता धेनूश्चाभिचष्टे। तथाऽन्तरा ब्रह्माण्डस्य पूर्वमपरं च केतुमुदयास्तमयाभ्यां पूर्वापरदिशोश्चिह्‍नभूतं सूर्यमभिचष्टे। अथ द्वितीयामाह –  
उक्षा समुद्र इति। अयगश्मोक्षा गेघो यागद्वारेण फलाभिवर्षक इत्यर्थः। समुद्रो बहुफलप्रदत्वात्समुद्रसदृशः। अरुणः पूर्वमन्त्रे सर्वप्रकाशकत्वेनोपचरितत्वा-त्सूर्यसदृशः। सुपर्णः स्वर्गं प्रत्युद्गमनहेतुत्वात्पक्षिसदृशः। तथाविधोऽश्मा पितुः पालकस्य पूर्वदिग्वर्तिन आहवनीयस्य योनिं कारणभूतमाग्नीघ्नमाविवेश

[[2176]]

प्रविष्टवान्। येषां दीक्षितानामाहवनीय उद्वायेदाग्नीघ्‍रादुद्धरेत्’ इत्याहवनीययोनित्व-माग्नीघ्‍रस्यान्यत्राऽऽम्नातम्। अयं पृश्निः श्वेतवर्णोऽश्गा दिवो मध्ये निहितः स्थापितः सन्‍रजसो रञ्जनीयस्य जगतोऽन्तावुत्पत्तिप्रलयरूपं कोटिद्वयं पाति परमेश्वररूपेण पालयति। कल्पः—“इन्द्रं विश्वा अवीवृधन्निति चतसृभिरापुच्छाद्रत्वा” इति। तत्र प्रथमामाह—  
इन्द्रं विश्‍वा अवीवृधमिति। विश्‍वा गिरः सर्वाः स्तुतय इन्द्रं परमैश्वर्यो-पेतमग्निमवीवृधण्वर्धितवत्बः। कीदृशमिन्द्रं, समुद्रव्यचसं समुद्रवद्व्यापिनम्। रथीनां रथीतमं रथ एवामस्तीति व्युत्पत्त्या रथिश्ब्देन राजामात्यादय उच्यन्ते। तेषां मध्येऽ-तिशयेन रथी रथीतमस्तम्। वाजानां पतिमन्नानां पालकम्। यथासप्‍ततिं सन्मार्गव-र्तिनां यजमानानां पालकम्। अथ द्वितीयामाह–  
सूम्‍नहूर्यज्ञ इति। सुम्‍नहूः सुम्‍नस्य प्रजापशुरूपस्य सुखस्यगऽऽह्वाता संपादयिता यज्ञश्च देवानावक्षदावहतु। यक्षदग्निश्च पूर्वोक्ताग्निरपि देवानावक्षदाह्‍वयतु। अथ तृतीयामाह—  
बाजस्य मेति। इन्द्रः परमैश्वर्ययुक्तोऽग्निर्वाजस्यान्नस्य प्रसूतिनिमित्तेनो-द्‍ग्रामेणोद्‍ग्रहणसामर्थ्येन मां यजमानमुदग्रभीदुत्कर्ष प्रापितवान्। अथानन्तरमिन्द्र परमैश्‍वर्ययुक्तोऽयमग्‍निर्निग्रामेण निग्रहसामर्थ्येन मे सपत्‍नान्मदीयान्वैरिणोऽधरान कर्निगृहतिन्करोतु। अथ चतुर्थीमाह—  
उद्‍ग्रामं चेति। देवाः सर्वे ब्रह्म परिवृढमुद्‍ग्राभमस्मदयिमुत्कर्षं निग्राभं च वैरिणो निकर्षं चावीवृधन्वर्धितवन्तः। अथानन्तरमिन्द्राग्‍नी विषूचीनान्सर्वतः पलायमानान्मे सपत्‍नान्मदीयान्वैरिणो व्यस्यतां विनाशयताम्। अत्र निवियोग संग्रहः।  
उत्‍त्रिभिः समिधो दध्यादुदु त्वोद्यच्छते नलम्।  
पञ्चेति वञ्‍चभिर्हत्वा विद्वाभ्यात्मश्यनः स्थितिः।।  
इन्द्रं चतुर्भिराषुच्छाद्गच्छेत्पञ्‍चदशेरिताः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे चतुर्थप्रपाठकेऽ-  
तृतीयोऽनुवाकः ।। ३ ।।

[[2177]]

### ४ 
(अथ चतुर्थकाण्डे षष्ठमप्रपाठके चतुर्थोऽनुवाकः)।  
आ॒शुः शिशा॑नो वृष॒भो न यु॒घ्मो घनाघ॒नः  
क्षोभ॑णश्‍चर्षणी॒नाम् । सं॒क्रन्द॑नोऽनिमि॒ष  
एक॑वी॒रः श॒तꣳ सेना॑ अजयत्‍सा॒कमिन्द्रः॑ ।  
सं॒क्रन्द॑नेना॒निमि॒षेण॑ जि॒ष्णुना॑ युत्का॒रेण॑  
दूश्‍च्यव॒नेन घृ॒ष्णुना॑। तदिन्द्रे॑ण जयत॒ त-  
त्स॑हध्वं॒ युधो॑ नर॒ इषु॑हस्तेन॒ वृष्णा॑। स इ-  
षु॑हस्तैः॒ स नि॑षङ्गिभि॑र्व॒शी सꣳ॑स्रष्टा॒ स युध॒  
इन्द्रो॑ ग॒णेन॑। स॒ꣳ स्रृ॒ष्ट॒जित्सो॑म॒पा बा॑हुश॒-  
र्घ्‍यू॑र्ध्बध॑न्वा॒ प्रति॑हिताभि॒रस्ता॑। बृह॑स्पते॒  
परि॑ दीय [ १ ] रथे॑न रक्षो॒हाऽमित्राꣳ॑ अ-  
प॒बाध॑मानः। प्र॒भ॒ञ्जन्‍त्‍सेनाः॑ प्रमृ॒णे यु॒धा  
जय॑न्नस्माक॑मेध्यवि॒ता रथा॑नाम्। गोत्र॒  
भिदं॑ गो॒विदं॒ वज्‍र॑बाहुं॒ जय॑न्त॒मज्म॑ प्रमृ॒ण-  
न्त॒मोज॑सा । इ॒मꣳ स॑जाता॒ अनु॑ वीरयध्व॒  
मिन्द्रꣳ॑ सखा॒योऽनु॒ सꣳ र॑भध्वम्। ब॒ल॒वि॒-  
ज्ञा॒यः स्थवि॑रः॒ प्रवी॑रः॒ सह॑स्वान्वा॒जी सह॑-  
मान उ॒ग्रः। अ॒भिवी॑रो अ॒भिस॑त्त्वा सहो॒जा  
जैत्र॑मिन्द्र रथ॒मा ति॑ष्ठ गो॒वित्। अ॒भि गो॒त्रा-  
णि॒ सह॑सा॒ गाह॑मानौऽदा॒यः [ २ ] वी॒रः  
श॒तम॑न्यु॒रिन्द्रः॑। दु॒श्‍च्य॒व॒नः पृ॑तना॒षाड॑यु॒-  
घ्यो॑ऽस्माक॒ꣳ सेना॑ अवतु॒ प्र यु॒त्सु। इन्द्र॑

[[2178]]

आसां ने॒ता बृह॒स्पति॒र्दक्षि॑णा य॒ज्ञः पु॒र ए॑तु  
सोमः॑। दे॒व॒से॒नाना॑मभिभञ्जती॒नां जय॑न्‍नीनां  
म॒रुतो॑ यन्त्वग्रे॑। इन्द्र॑स्य॒ वृष्णो॒ वरु॑णस्य॒  
राज्ञ॑ आ॒दित्यानां॑ म॒रुता॒ꣳ शर्घ॑ उ॒ग्रम्। म॒-  
हाम॑नसां भुवनच्य॒वानां॒ घोषो॑ दे॒वानां॒ जय॑  
ता॒मुद॑स्थात् । अ॒स्माक॒मिन्द्रः॒ समृ॑तेषु घ्व॒-  
जेष्व॒स्माकं॒ या इष॑व॒स्ता ज॑यन्तु ( ३ ) ।  
अ॒स्माकं॑ वी॒रा उत्त॑रे भवन्त्व॒स्मानु॑ देवा  
अवता॒ हवेषु। उद्ध॑र्षय मघव॒न्नायु॑धा॒न्यु-  
त्स॑त्व(त्त्व) नां माम॒कानां॒ महाꣳ॑ सि।  
उदवृ॑त्रहन्वा॒जिनां॒ वाजि॑ना॒न्युद्रया॑नां॒ जय॑ता-  
मेतु॒ घोषः॑। उ॒प प्रेत॒ जय॑ता नरः स्थि॒रा  
वः॑ सन्तु बा॒हवः॑। इन्द्रो॑ वः॒ शर्म॑ यच्छत्व  
नाघृ॒ष्या यथाऽस॑थ। अव॑सृष्टा परा॑ षत॒  
शर॑व्ये॒ ब्रह्म॑सꣳ शिता। गच्छा॒मित्रा॒न्प्र  
( ४ ) वि॒श॒ मैषां॒ कं च॒नोच्छि॑षः। मर्मा॑  
णि ते॒ वर्मा॑भिश्छादयामि॒ सोम॑स्त्वा॒ राजा॒ऽ-  
मृते॑ना॒भि व॑स्ताम्। उ॒रोर्वरी॑यो॒ वरि॑वस्ते  
अस्तु॒ जय॑न्तं॒ त्वामानु॑ मदन्तु दे॒वाः। यत्र॑  
बा॒णाः सं॒प॑तन्ति कुमा॒रा वि॑शि॒खा इ॑व ।  
इन्द्रो॑ न॒स्तत्र॑ वृत्र॒हा वि॑श्‍वा॒हा शर्म॑ यच्छतु  
[५] ।।  
(दी॒या॒दा॒यो ज॑यन्न्व॒मित्रा॒न्प्र च॑त्वारि॒ꣳ शच्‍च॑)।

[[2179]]

इति कृष्णयजुर्वेदीयतैत्तिरीयसंहितायां चतुर्थाष्टके  
षष्ठप्रपाठके चतुर्थोऽनुवाकः ।। ४ ।।

(अथ चतुर्थकाण्डे षष्ठप्रपाठके चतुर्थोऽनुवाकः )।  
तृतीयोऽनुवाकेऽग्‍निप्रणयनमुक्तम्। अथाप्रतिरथसूक्तमुच्यते।  
कल्पः—“आशुः शिशान इतिं दक्षिणतो ब्रह्मा दशर्चेनान्वेति मैत्रावरुणः प्रतिप्रस्थाता वा” इति। तत्र प्रथमामाह—  
आशुः शिशान इति। अयमिन्द्रः परमैश्वर्योपेतः शतं सेनाः शतसंख्या-काः परकीयसेनाः साकमेकपयत्‍नेनाजयत्। कीदृश इन्द्रः। आशुः शीघ्रकारी, शिशानस्तीक्ष्णोऽयुध इत्यर्थः। तत्र दृष्टान्तः वृषभो न युध्मः। यथा तृषभो वृषभान्तरेण योद्धमुत्सुकस्तद्वदयमपि घनाघनोऽतिशयेन शत्रूणां हिंसको घातकः। चर्षणीनां परसेनागतमनुष्याणां क्षोमणः क्षोभहेतुः। संक्रन्दनः समीचीनं क्रन्दनं परभयहेतुर्ध्वनिविशेषो यस्यासौ संक्रन्दनः। अनिमिषः कदाचिदपि निमेषं न करोत्यत्यन्तसावधान इत्यर्थः एकवीरः परानपेक्षेण ( क्षः ) स्वयमेक एव जेतुं समर्थः शूरः। अथ द्वितीयामाह—  
संक्रन्दनेनेति। युधो युद्धार्थिनो हे नरो मनुष्या इन्द्रेणानुगृहीताः सन्त-स्तत्परबल जयत वशी कुरुत। वशीकृत्व च तत्सहध्वमभिभवत विनाशयतेत्यर्थः। कीदृशेनेन्द्रेण, संक्रन्दनेनानिमिषेण। पूर्ववद्व्याख्येयम्। जिष्णुना जयशीलेन, युस्कारेण युद्धकारिणा, दुश्‍च्यवनेन च्यावयितुं दुःशक्येन, धुष्णुना भीतिरहितेन, इषुहस्तेन बाणाद्यायुधोपेतेन, वृष्णा कामानां वर्षकेण।  
अत तृतीयामाह—  
स इषुहस्तैरिति। इषवो हस्तेषु येषां भटानां त इषुहस्तास्तै, साकं स  
इन्द्रो वशी परबलं स्ववशं करोति। निषङ्गिणः खड्‍गहस्तास्तैः साकं स इन्द्रो वशी स्वकीवैर्धानुष्कैः खड्‍गहस्तैश्चोपेतत्वात्परर्सैन्यं वशो करोतीत्यर्थः। यद्वा परसैन्यगतै-र्धानुष्कैः खड्‍गहस्तैश्च सहितं तद्वशी करोति। स इन्द्रो युधो योद्धा

[[2180]]

सन्गणेन परकीयभटसमूहेन संस्रष्ठा सहसा गत्वा सम्यङ्‍‍मिश्रितो भवति। मिश्रीभूय च ये स्वेन संसृष्टास्तान्सर्वाञ्जयतीति संसृष्ठजित्। यजमानानां यागेषु सोमं पिवतीति सोमपा अत एव बाहुशर्धी बाहुवलोपेत ऊर्थ्वधन्वा निरन्तरमुद्यतधनुष्कः प्रतिहिता-भिस्तेन धनुषा प्रेरिताभिरिषुभिरस्ता क्षेप्ता विनाशयतीत्यर्थः। अथ चतुर्थीमाह—  
बृहस्पते परीति। बृहद्वाक्तस्याः पालको बृहस्पतिरिन्द्रः। अत एव शाखान्तरे समाम्नातम्—“वाग्वै बृहत्तस्याः एष पतिस्तस्माद्‍बृहस्पतिरेषः” इति। व्याकरणकर्तृत्वमिन्द्रस्य वाक्पतित्वम्। तच्‍चान्यत्राऽऽम्‍नातम्— “ते देवा इन्द्रम-ब्रुवन्निमां नो वाच व्याकुर्विति” इति। तथाविध हे इन्द्र त्वं रथेन परिदीय सर्वतो गच्छ। कीदृश इन्द्रः, रक्षोहा राक्षसानां हन्ता, अमित्राञ्‍शत्रूनवबाधमानो यथाऽपयन्ति तथा बाधमानः, सोनाः परकीयाः प्रभञ्जन्प्रकर्षेण भाग्नाः कुर्वन्, प्रमृणः प्रकर्षेण हिंसको युधा युद्धेन जयन्सर्वत विजयमानः। अस्माकमस्मदीयानां रथानामवितैधि रक्षको भव। अथ पञ्चमीमाह—  
गोत्रभिदभिति। हे सजाताः समानजन्मानोऽस्मदीया ज्ञातयो यूयमिम मिन्द्रमनुवरियध्वम्। अयमिन्द्रः पुरतो वीरः शूरोऽभवत्पश्चाद्यूयं शूरा भवत। हे सखाय इन्द्रमनुसंरभध्वमिन्द्रः पुरसो युद्धं सम्यगारभतां पश्चाद्भवत आरभन्ताम्। कीदृशमिन्द्रं गोत्रभिदं गोत्रान्पर्वतान्भिनत्ति तदीयपक्षांश्छिनत्तीति गोत्रभित्तं, गां भूमिं विन्दत्ते लभत इति गोवित्तं गोविदं, वज्‍रो वाहौ यस्य स वज्‍रबाहुस्तम्, अज्म जयन्तं भूमिराहित्यं शत्रूणां यथा भवति तथा विजयमानम्, ओजसा बलेन प्रभृणन्तं प्रकर्षेण हिसन्तम्। अथ षष्ठीमाह—  
बलविज्ञाय इति। हे इन्द्र त्वं जैवं जयशीलं रथमातिष्ठाऽऽरोह। कीदृशस्त्वं, वलं परकीयसामर्थ्यं विजानातीति बलविज्ञायः। स्थविरः पुरातनः। प्रवीरः शूरेष्वप्यतिशूरः। सहस्वान्बलवान्। वाज्यन्नवान्। सहमानः परेषामभिमविता। उग्रो युद्धेषु क्रूरः। अभितो वीराः शूरभटा यस्यासावभिवीरः।

[[2181]]

अभितः सत्त्वानः परिचारकाः प्राणिनो यस्यासावमिसत्त्वा। सहसो बलाज्‍जातः सहोजा बलाधिक इत्यर्थः। गां भूमिं विन्दते लभत इति गोवित्।  
अथ सप्‍तमीमाह—  
अभिगोत्राणीति। अयमिन्द्रः प्रयुत्सु प्रकृष्टेषु युद्धेषु अस्माकं सेना अवतु रक्षतु। कीदृश इन्द्रः, अभि सर्वतोऽवस्थितानि गोत्राणि युद्धक्षेत्राणि सहसा शीघ्‍रं गाहमानः प्रविशन्। अदायो दा(द)यारहितः। वीरः शूरः। शतमन्युर्बहुविधक्रोधयुक्तः। दुश्‍च्यवनश्‍च्यावयितुं दुःशक्यः। पृतनाषाट् परकीयसेनानामभिभविता। अयुध्यः केनापि योद्धुमशक्यः। अथाष्टमीमाह—  
इन्द्रस्य वृष्ण इति। वृष्णः कामामिवर्षिण इन्द्रस्य राज्ञं राज्यं कुर्वतो वरुणस्य शघों बलमुग्रं युद्धेष्वतितीव्रमस्तु। महामनसां युद्धे स्थिरचितानां भुवन-च्यवानां शत्रून्भूवनेभ्यरच्यावयितुं समर्थानां जयतां विजयमानानां देवानां घोषो निरुदस्थात्सर्वत उत्थितोऽभूत्। अत दशमीमाह—  
अस्माकमिभ्द्र इति। युद्धार्थं परसैन्यं गतेषु सम्यक्प्राप्तेषु सत्स्वस्माक-मिन्द्रो रक्षिता भवत्विति शेषः। तदानीमस्माकं या इषवोऽस्मदीयैर्मुक्तास्ता जयन्तु परसैन्यानि विध्यन्तु। अस्माकं ये वीरा शूरा भटास्त उत्तरे भवन्तु परकीयभटेभ्य उत्कृष्टा भवन्तु। देवा हवेषु युद्धेषु अस्मानु अस्मानेवावतावन्तु रक्षन्तु।  
इत्थ दशर्चमप्रतिरथसूक्तं समाप्तम्। अथ तत्रैव विकल्पिताः पञ्‍चर्च उच्यन्ते—  
तत्र प्रथमामाह—

[[2182]]

उद्धर्षयेति। हे गघवन्निन्द्राऽऽयुधान्यस्मदीयोन्युद्धर्षय परकीयेभ्य उत्कृष्टानि कृत्वाऽस्मान्हर्षय। मामकानां मदीयानां सत्व [ त्त्वा ] नां प्राणिनां वहांसि तेजांस्युत्कृष्टानि कृत्वा तान्हर्षय। हे वृत्रहन्वाजिनामस्मदीयानामश्वानां वाजिनानि शीघ्रगमनान्युक्तृष्टानि कृत्वा हर्षय। जयतां विजयं प्राप्‍नुवतां रथानामस्मदीयानां घोष उदेतु महाध्वनिरुद्गच्छतु। अथ द्वितीयामाह–  
उप प्नेतेति। हे नरोऽस्मदीयाः पुरुषा उपप्रेत परसैन्यस्य समीपे प्रकर्षेण यच्छत। ततो जयत विजयं प्राप्‍नुत। वो युष्माकं बाहवः स्वकीयायुवैः प्रहरणेषु स्थिराः सन्तु। यथा यूयमनाधृष्या असथ केनाप्यतिरस्कार्या भवय तथाऽयमिन्द्रो वो युष्माकं शर्म यच्छतु सुखं ददातु। अथ तृतीयामाह—  
अवसृष्टेति। हिंसिका हेतिः शरव्या। हे शरव्ये ग्रह्मणा संशिता तीक्ष्णी-कृता त्वमवसृष्टाऽस्माभिर्मुक्ता सती षरापत सहसा परसैन्यै पतिता भव। पतित्वा अमित्राञ्शत्रून्‍नच्छ प्राप्‍नुहि। प्राप्य च प्रविशैषां शत्रूणां शरीरमध्ये प्रवेशं कुरु। प्रविश्य चैषां शत्रूणां मध्ये कंचन पुरुषं मोच्छिषोऽवशिष्टं मा कुरु। सर्वानपि जहीत्यर्थः। अथ चतुर्थीमाह—  
मर्माणि त इति। हे यजमान ते तव मर्माणि वर्मभिः कवचैश्छादयामि। सोमो रांजा त्वाममृतेन मरणनिवारकेण केनापि कवचविशेषेणाभिवस्ताममित आच्छादयतु। ते तव वरिवो धनमुरोर्वरीयोऽस्तु, अन्यदीयादधिकादप्यत्यन्तमधिक-मस्तु। जयन्तं विजयं प्राप्‍नुवन्तं त्वां देवा अनुप्रदात्वनूकूला भूत्वा हृष्यन्तु। अथ पञ्जमीमाह—  
यत्र बाणाइति। यत्र यस्मिन्युद्धे बाणाः परैमुक्ताः संपतन्तीतश्चेतश्च संभूय पतन्ति। तत्र दृष्टान्तः- कूमारा विशिखा इव, [ यथा ] मुण्डित शिरस्का विशीर्णकेशा वाऽत्यन्तं वालाश्चपलाः सन्न इतश्चेतश्‍च गच्छन्ति तद्वत्। तत्र युद्धेऽयमिन्द्रो विश्वाहा परकीयसर्वप्राणिघाती वृत्रहा विशेषतो वैरिघाती संन्नोऽस्मभ्यं शर्म यच्छतु सुखं ददातु । आशुः शिशान इत्येतत्सूक्तं विनियुङ्‍क्ते—

[[2183]]

“देवासुराः संयत्ता आसन्ते देवा एतदप्रतिरथमपश्यन्तेन वे तेऽप्रत्यसु-रानजयन्तदप्रतिरथस्याप्रतिरथत्वं यदप्रतिरथं द्वितीवो होताऽन्वाहाप्रत्येव तेन यज-मानो भ्रातृव्याञ्जयत्यथो अनभिजितमेवाभि जयति” [सं. का. ५ प्र. ४ अ. ६] इति।  
यदा देवाश्चासुराश्च युद्धायोद्यतास्तदानीं देवा विजयप्रदत्वेनाप्रतिरथाख्य-मतत्सूक्तमपश्यन्। * तेनैवं यजमानः सर्वान्भ्रातृव्यान्प्रतिकूलराहित्यं यथा भवति तथैव जयति। अपि च पूर्वमनभिजितमपि धनं देशाविशेषं वा सर्वथाविजयत्येव। सूक्तमप्‍त्रसंख्यां विधत्ते–  
दशर्चं भवति दशाक्षरा विराड्‍‍विरजेमौ लोकौ विधृतावनयोर्लोकयोर्वि-धृत्या अथो दशाक्षरा विराडन्नं विराड्‍‍विराज्येवान्नाद्ये प्रति तिष्ठति” (सं. का. ५ प्र. ४ अ. ६) इति।  
अस्मिन्ननुवाके समाम्‍नातानामुद्धर्षयेत्यादीनां पञ्‍चानां विकल्पार्थत्वात्सू-क्तगता ऋचो दशैव संपद्यन्ते। विराद्छन्दसो दशक्षरत्वात्तस्य च्छन्दसः सामर्थ्थेनैव लोक्योर्विधृतत्वात्तयोर्विधृत्यर्थमिदं दशर्चं सूक्तं संपद्यते। अपि च दशाक्षरत्त्व विरा-ट्छन्दसोऽन्नहेतुत्वेनान्नत्वाद्दशसंख्याद्वारा तस्मिन्‍नन्नाद्ये प्रतितिष्ठति। अथ पूर्वानुवा-कोक्तविमान इत्यादिमन्त्रद्वयसाध्यमश्मनिधानं विधत्ते–  
“असदिव वा अन्तरिक्षमन्तरिक्षनिवाऽऽग्‍नीघ्‍रेऽश्मानं नि दधाति सत्त्वाय” (सं. का. ५ प्र. ४ अ. ६) इति।  
भूमिवन्मूर्तस्वरूपाभावादिदमन्तरिक्षमविद्यमानसदृशं भवति। अन्तरिक्ष-सदृशं चाऽऽग्‍नीध्‍रं हविर्धानशकलग्रहसादनादीनामभावेन शून्यत्वप्रतिभानात्। अतः शून्यत्वनिवारणेन च सुसद्भावाय तत्रापि कंचिदश्मानं निदध्यात्।  
मन्त्रद्वित्वं प्रशंसति—  
“द्वाभ्यां प्रतिष्ठित्यै” [सं. का. ५ प्र. ४ अ. ६] इति।  
*अत्र तेन वै तेऽप्रत्यसुरानित्यादिंहोताऽन्वाहेत्यन्तसंहितावाक्यस्य व्याख्यानं त्रुटितम्।

[[2184]]

प्रथममन्त्रे विमानशब्दस्य तात्पर्यं दर्शयति–  
“विमान एष दिवो मध्य आस्त इत्याह व्येवतया मिमीते” [सं. का. ५ प्र. ४ अ. ६] इति।  
“एतयर्चा पूर्वं शून्यमाग्नीध्रं वस्तु विशिष्टं यथा भवति तथा मिमीत एव प्रमितं क्ररोत्येव। द्वितीममन्त्रे पृश्निशब्दतात्पर्यं दर्शयति—  
“मध्ये दिवो निहितः पृश्निरश्मेत्याहान्यं वै पृप्श्यन्नमेवाव रुन्धे” (सं. का. ५ प्र. ४ अ. ६) इति।  
पक्वं शाल्यन्नं श्वेतं भवति। अतः श्‍वेतेनाश्मना तादृशमन्‍नं प्राप्‍नोति।  
इन्द्रं विश्‍वा अवीवृधन्‍नित्यादिमन्त्रचतुष्टयसाध्यं गमनं विधत्ते–  
“चतसृभिरा षुच्छादेति चत्वारि छन्दाꣳ सि छन्दोभिरेव” (सं. का. ५ प्र. ४ अ. ६) इति।  
आग्नीघ्‍रान्‍निर्गत्य पुच्छपर्यन्तमेतैर्मन्त्रैर्गच्छेत्। गायत्र्यादीनां मुख्यच्छन्दसां चतुष्ट्‍वान्मन्त्रसंख्यायाश्छन्दोभिरेव युक्तो गतवान्भवति।  
प्रथममन्त्रस्य प्रथमपादेऽवीवृधन्‍निति पदस्म तात्पर्यं दर्शयति—  
“इन्द्रं विश्‍वा अवीवृधन्‍नित्याह वृद्धिमेवोपावर्तते” (सं. का. ५ प्र. ४ अ. ६) इति।  
तत्रैव चतुर्थपादे वाजशब्दतात्पर्यं दर्शयति–  
“वाजानाꣳ सत्पतिं पतिमित्याहान्‍नं वै वाजोऽन्‍नमेवाव रुन्धे” (सं. का. ५ प्र. ४ अ. ६) इति।  
“सुम्‍नहूर्यज्ञो देवाꣳ आ च वक्षदित्याह प्रङ्वा वै पशवः सुम्‍नं प्रजामेव पशूनात्मन्धत्ते” [सं. का. ५ प्र. ४ अ. ६] इति।  
अस्मिन्‍नेव मन्त्र उत्तरभागस्य तात्पर्यं दर्शयति–  
“यक्षदग्निर्देवो देवाꣳ आ च यक्षदित्याह स्वमाकृत्यै” [सं. का. ५ प्र. ४ अ. ६] इति।  
देवाꣳ आ च वक्षदित्युक्या तान्देवान्स्वगतान्स्वाधीनान्करोति।

[[2185]]

तृतीयमन्त्रगतयोरुद्‍ग्राभनिग्राभशब्देयास्तात्पर्यं दर्शयति–  
“वाजस्य मा प्रसवेनोद्‍ग्राभेणोदग्रभीदित्यहासौ वा आदित्य उद्यन्‍नुद्‍ग्राभ एष निम्‍रोचन्निग्राभो ब्रह्मणैवाऽऽत्मानमुद्‍गृह्‍णाति ब्रह्मणा भ्रातृव्यं निगृह्‍णाति” [सं. का. ५ प्र. ४ अ. ६] इति।  
ऊर्ध्वग्रहणवाचिनोद्‍ग्राभशब्देनोद्‍गच्छन्निग्राभशब्देनाधो गच्छन्नसावादित्यो लक्ष्यते। अतस्तदुभयप्रतिपादकेन मन्त्रेणाऽऽत्मानमुद्‍गृह्‍णाति उत्कर्षं प्रापयति। स्वभ्रातृघ्यं निगृह्‍णाति निग्रहं प्रापयति। अत्र विनियोगसंग्रहः—  
आशुरित्यप्रतिरथं होताऽन्वाह दशर्चकम्।  
उद्धर्षति विकल्पार्था मन्त्राः पञ्‍चदशेरिताः।। इति ।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे षष्ठप्रपाठके  
चतुर्थोऽनुवाकः ।। ४ ।।

### ५ 
(अथ चतुर्थाष्टके षष्ठप्रपाठके पञ्‍चमोऽनुवाकः)।  
प्राची॒मनु॑ प्र॒दिशं॒ प्रेहि॑ वि॒द्वान॒ग्नेर॑ग्ने पु॒रो-  
अ॑ग्निभ॑वे॒ह । विश्वा॒ आशा॒ दीद्या॑नो॒ वि  
भाह्यूर्ज॑ नो धेहि द्वि॒पदे॒ चतु॑ष्पदे । क्रम॑ध्वम-  
ग्निना॒ नाकमु॒ख्य॒ꣳ हस्ते॑षु बिभ्र॑तः। दि॒वः  
पृ॒ष्ठꣳ सुव॑र्गत्वा मि॒श्रा देवेभि॑राध्वम् । पृ॒-  
थिव्या अ॒हमुद॒न्तरि॑क्ष॒माऽरु॑हम॒न्तरि॑क्षा॒द्दि-  
व॒माऽरु॑हम् । दि॒वो नाक॑स्य पृ॒ष्ठात्सु॑व॒र्ज्यो-  
ति॑रगाम् [ १ ] अ॒हम्। सु॒व॒र्यन्तो॒ नापे॑क्ष-  
न्त॒ आ द्याꣳ रो॑हन्ति॒ रोद॑सी । य॒ज्ञं ये वि॒–  
श्‍वतो॑धार॒ꣳ सुवि॑द्वाꣳसो बितेनि॒रे। अग्ने॒

[[2186]]

प्रेहि॑ प्रथ॒मो दे॑वय॒तां चक्षु॑र्दे॒वाना॑मु॒त मर्त्या॑  
नाम्। इय॑क्ष॒माणा॒ भृगु॑भिः सजोषाः॒ सुव॑  
र्यन्तु॒ यज॑मानाः स्व॒स्ति। नक्तो॒षासा॒ सम॑-  
नसा॒ विरू॑पे धा॒पये॑ते॒ शिशु॒मेक॑ꣳ समी॒ची।  
द्यावा॒ क्षामा॑ रु॒क्मो अ॒न्तर्वि भा॑ति दे॒वा  
अ॒ग्निं धा॑रयन्द्रविणो॒दाः । अग्ने॑ सहस्राक्ष  
[२] श॒त॒मू॒र्ध॒न्छ॒तं ते॑ प्रा॒णाः स॒हस्र॑मपा॒-  
नाः। त्वꣳ सा॑ह॒स्रस्ष॑ रा॒य ई॑शिषे॒ तस्मै॑ ते  
विधेम॒ वाजा॑य॒ स्वाहा॑। सु॒पर्णो॑ऽसि ग॒रु-  
त्मा॑न्पृथि॒व्याꣳ सी॑द पृ॒ष्ठे पृ॑थि॒व्याः सी॑द  
भा॒साऽन्तरि॑क्ष॒मा पृ॑ण॒ ज्योति॑षा॒ दिव॒मुत्त॑-  
भान॒ तेज॑सा॒ दिश॒ उदृ॑ꣳह । आ॒जुह्वा॑नः  
सु॒प्रती॑कः पु॒रस्ता॒दग्‍ने॒ स्यां योनि॒मा सी॑द  
सा॒ध्या। अ॒स्मिन्त्स॒धस्ये॒ अध्युत्त॑रस्मि॒न्विश्‍वे॑  
देवाः [ ३ ] यज॑यानश्‍च सीदत । प्रेद्धो॑  
अग्‍ने दीदिहि पु॒रो नोऽज॑स्रया सूम्यां॑ य-  
विष्ठ। त्वाꣳ शश्‍व॑न्त॒ उप॑यन्ति॒ वाजाः॑।  
वि॒धेम॑ ते पर॒मे जन्म॑न्नग्ने बि॒धेय॒ स्तोमै॒र-  
व॑रे स॒धस्थे॑ । यस्मा॒द्योने॑रु॒दारि॑था यजे॒ तं  
प्र त्वे ह॒वीꣳ षि॑ जु॒हुरे समि॑द्धे। ताꣳ स॑वि॒-  
तुर्वरे॑ण्यस्य चि॒त्रामाऽहं वृ॑णे सुम॒तिं वि॒-  
श्‍वज॑न्याम् । याम॑स्य॒ कण्वो अदु॑ह॒त्प्रपी

[[2187]]

नाꣳ स॒हस्र॑धाराम् ( ४ ) पय॑सा म॒हीं  
गाम्। स॒प्‍त ते॑ अग्ने स॒मिधः॑ स॒प्‍त जि॒ह्वाः  
स॒प्‍तर्ष॑यः स॒प्‍त धाम॑ प्रि॒याणि॑। स॒प्‍त होत्राः॑  
सप्‍त॒धा त्वा॑ यजन्ति स॒प्‍त योनी॒रा पृ॑णस्वा  
घृ॒तेन॑। ई॒दृङ्‍चा॑न्या॒दृङ्‍चै॑ता॒दृङ्‍च॑ प्रति॒दृ-  
ङ्‍च॑ मि॒तश्‍च॒ संमि॑तश्‍च॒ सम॑राः शु॒क्रज्यो॑-  
तिश्‍च चि॒त्रज्यो॑तिश्‍च स॒त्यज्यो॑तिश्‍च॒ ज्यो-  
ति॑ष्माꣳश्‍च स॒त्यश्‍च॑र्त॒पाश्‍चात्यꣳ॑ हाः [ ५ ]।  
ऋ॒त॒जिच्‍च॑ सत्य॒जिच्‍च॑ सेन॒जिच्‍च॑ सु॒षेण॒-  
श्‍चान्त्य॑मित्रश्‍च दू॒रेअ॑मित्रश्‍च ग॒णः। ऋ॒-  
तश्‍च॑ स॒त्यश्‍च॑ घ्‍रु॒वश्‍च॑ ध॒रुण॑श्‍च॑ ध॒र्ता  
च॑ विधर्ता च॑ विधार॒यः। ई॒दृक्षा॑स एता॒दृ-  
क्षा॑स ऊ॒ षु णः॑ स॒दृक्षा॑सः॒ प्रति॑सदृक्षास॒  
एत॑न। मि॒तास॑श्‍च॒ संभि॑तासश्‍च न ऊ॒तये॒  
सभ॑रसो मरुतो य॒ज्ञे अ॒स्मिन्निन्द्रं॒ दैवीविं॒-  
शो॑ म॒रुतोऽनु॑वर्त्मानो॒ यथेन्द्रं॒ दैवी॒र्विशो॑ म-  
रुतोऽनु॑वर्त्मान ए॒वमि॒मं यज॑मानं॒ दैवी॑श्‍च॒  
विशो॒ मानु॑षी॒श्‍चानु॑वर्त्मानो भवन्तु ( ६ ) ।।  
(आ॒गा॒ꣳ स॒ह॒स्त्रा॒क्ष॒ दे॒वाः॒ स॒हस्त्र॑धारा॒मत्यꣳ॑हा॒ अनु॑वर्त्मानः॒ षोड॑श च)  
इति कृष्णयजुर्वेदीयतैत्तिरीयसंहितायां चतुर्थाऽष्टके  
षष्ठप्रपाठके पञ्चमोऽनुवाकः ।। ५ ।।

[[2188]]

(अथ चतुर्थकाण्डे षष्ठप्रपाठके पञ्‍चमोऽनुवाकः)।  
चतुर्थेनुवाकेऽग्निप्रणयनाङ्गमप्रतिरथसूक्तमुक्तम्। अथ पञ्‍चमेऽग्निस्थाप-नमुच्यते। कल्पः—“प्राचीमनु प्रदिशमिति पञ्‍चभिरग्निमधिरुह्य” इति। तत्र प्रथमामाह—  
प्राचीमनु प्रदिशमिति। अग्न इदानीमानीत हे वह्‍ने प्राचीं (प्र) दिशं प्रागाख्यां प्रकृष्टां दिशं विद्वांस्‍त्‍वमनुप्रेहि, अनुक्रमेण प्रकर्षो यथा भवति तथा गच्छ। त्वमग्नेरिष्टकानिष्पादितस्य चितिरूपस्य वह्‍नेरिहास्मिन्कर्मणि पुरो अग्निर्भव पूर्वभाग-वर्ती वह्‍‍निर्भव। यद्वा पुरोगन्ता मुख्योऽग्निर्भवेत्यर्थः विश्वा आशाः सर्वा अपि दिशो दीद्यानाः प्रकाशयन्विमाहि त्वमपि विशेषेण प्रकाशस्व। ततो नोऽस्मदीयाय द्विपदे चतुष्पदे चोर्जमन्नं धेहि संप्रादय। अथ द्वितीयामाह—  
क्रमध्वमग्निनेति। हे ऋत्विग्यजमाना नाकं स्वर्गसाधनमुख्यमुखायां पूर्वं संपादितमग्निं हस्तेषु बिभ्‍रवो धारयन्तस्तेनाग्निना सह क्रमध्वमग्‍नेरुपरि षादान्विक्षिप-त। ततो दिवः पृष्ठमाकाशस्योपरि वर्तमानं सुवर्गत्वा स्वर्गलोकं प्राप्य देवेभिर्मिश्रा देवैरेकीभूताः सन्तः आध्वमुपविशत। अथ तृतीयामाह—  
पृथिव्या अहमिति। अहं यजमानः पृथिव्या उद्वव एतदन्तरिक्षमारुहमा-रूढोऽस्मि। तस्मादेवान्तरिक्षादुद्धतो दिवमारुहं द्युलोकमारूढोऽस्मि। दिवो द्युलोक-संबन्धी नाको दुःखरहितो यः प्रदेशस्तस्य पृष्ठादुपरिष्टात्स्वर्गलोकवासिज्योतिर्मण्डल-मादित्यरूपमहमगां प्राप्‍तोऽस्गि यद्वा प्राप्‍स्‍यामि। अथ चतुर्थीमाह–  
सुवर्यन्तो नेति। ये यजमानाः सुविद्वांसः सुष्ठु कमांनुष्ठानप्रकारं जानन्तो विश्वतोधारं सर्वस्व जगतो धारणहेतुं यमाग्निं कितेनिरे विस्तरेणानुतिष्ठन्ति ते यज-माना द्यामन्तरिक्षमारोहन्ति। तथा रोदसी द्यावापृथिव्यावारोहन्ति। ततः सुवर्यन्तः स्वर्गनिवासमादित्यमण्डलं प्राप्‍नुवन्तोऽन्यत्किमपि स्थानं नापेक्षन्ते । अथ पञ्‍चमीमाह–  
अग्ने प्रेहीति। देवानात्मन इच्छतो देवयन्तो यजमानस्तेषामुपकाराय हेऽग्‍ने त्वं प्रथमः प्रेहि पुरतो गच्छ। यतस्त्वं देवानां मनुष्याणां च चक्षुःस्थां नीयः। लोके हि गच्छतः पुरुषस्य दृष्टिः पुरतो याति। इयक्षमाणा यष्टुमि-

[[2189]]

च्छन्तो यजमाना भृगुभिः सजोषा अनुष्ठानपरैर्भृगुनामकैर्मुनिभिः समानप्रियाः सन्तः स्वस्ति कर्मक्षमा यथा भवन्ति तथा सुवर्यन्तु। तत्र प्रथममन्त्रस्य तात्पर्यं दर्शयति–  
“प्राचीमनु प्रादिशं प्रेहि विद्वानित्याह देवलोकमेवैतयोपावर्तते” (सं. का. ५ प्र. ४ अ. ७) इति। देवलोकमेवोद्धिश्यानयर्चा प्रवृत्तो भवति। द्वितीयमन्त्रस्य तात्पर्यं दर्शयति—  
“क्रमध्वमग्निना नाकमित्याहेमानेवैतया लोकान्क्रमते” (सं. का. ५ प्र. ४ अ. ७) इति। इमानेव लोकानुद्दिश्यानयर्चा पादविन्यासं करोति तृतीयमन्त्रस्य तात्पर्यं दर्शयति–  
“पृथिव्या अहमुदन्तरिक्षमाऽरुहमित्याहेमानेवैतया लोकान्समारोहति” (सं. का. ५ प्र. ४ अ. ७) इति। इमानेव लोकानुद्दिश्यानयर्चा सम्यगारोहति। चतुर्थमन्त्रस्य तात्पर्यं दर्शयति–  
“सुवर्यन्तो नापेक्षन्त इत्याह सुवर्गमेवतैया लोकमेति” (सं. का. ५ प्र. ४ अ. ७) इति। स्वर्गप्राप्तिप्रतिपादकशब्दस्यात्र सद्भावात्तदृचा स्वर्ग’ प्राप्तिः। पञ्‍चममन्त्रस्य तात्पर्यं दर्शयति–  
अग्ने प्रेहि प्रथमो देवयतामित्याहोभयेष्वेवतया देवमनुष्येषु चक्षुर्दधाति’ (सं. का. ५ प्र. ४ अ. ७) इति। उभयचक्षुःप्रतिपादस्य शब्दस्यात्र सद्भावादेतयर्चो-भयत्र चक्षुःस्थापनम्। मन्त्रान्विनियुङ्‍क्ते–  
“पञ्‍चभिरधि क्रामति पाङ्‍क्तो यज्ञो यावानेव यज्ञस्तेन सह सुवर्गं लोकमेति” (सं. का. ५ प्र. ४ अ. ७) इति। कल्पः “नक्तोषासाऽग्ने सहस्राक्षेति द्वाभ्यां संहिताभ्यां दध्‍नः पूर्णामौदुम्वरीं स्वयमातृण्णायां जुहोति” इति। तत्र प्रथमामाह—  
नक्तोषासेति। नक्तं चोषाश्च नक्तोषासा रात्रिदिवसावित्यर्थः। समनसा परस्परमैकमत्ययुक्ते विरूपे रात्रिः कृष्णा दिवसः शुक्‍ल इत्येवं विलक्षणरूपे समीची समीच्यावनुकुले सत्यावेकं शिशुमग्निरूपं धापयेते यजमानकर्तृकमग्नि-

[[2190]]

धारणं संपादयतः द्यावा द्युलोके क्षामा ( म ) क्षितावन्तस्तदुभयमध्यवर्तिन्यन्त रिक्षे रुक्मो रोचमानोऽयमग्निर्विभाति विशेषेण प्रकाशते। दीव्यन्ति व्यवहरन्तीति देवाः प्राणास्ते च द्रविणोदा यागद्वारेण धनरूपं फलं प्रयच्छति तादृशा यजमानस्य प्राणा अग्निमेतं धारयन्धृतवन्तः। अथ द्वितीयामाह—  
अग्ने सहस्राक्षेति। शतसहस्त्रशब्दा अपरिमिता (तत्वा) भिप्रायेण। विश्वश्चक्षुरित्यादिमन्त्रोक्तमूर्तिरूपत्वेनायमग्निरत्र स्तूयते। तस्मादक्षिमूर्धप्राणापाना हेऽग्‍ने तव बहबः तथा त्वं साहस्रस्य बहुसहस्रसमूहषरिमितस्य रायो धनस्येशिषे प्रभुर्भवसि। तस्मै ते तादृशाय तुभ्यं वाजायान्नसिद्ध्यर्थं विधेम परिचरेमहविषा स्वाहेदं हविः स्वाहुतमस्तु। तत्र प्रथममन्त्रं विनियुङ्‍क्ते–  
“नक्तोषासेति पुरोनुवाक्यामन्वाह प्रत्त्यै” (सं. का. ५ प्र. ४ अ. ७) इति।  
पुरोभवाः ( बा ) प्रदानमन्त्राः। पू (न्त्रात्पू ) र्वमनुक्रमेणोच्यत इति पुरोनुवाक्या प्रत्त्या उत्तरेण मन्त्रेण हविष्प्रदानायाऽऽदौ तान्ब्रू [ तां ब्रू ] यात् पुरोनुवाक्या, मनूच्य याज्यया जुहोतीत्यन्यत्राऽऽम्‍नातत्वात्।  
द्वितीयमन्त्रस्य वैराजरूपप्रापकत्वं दर्शयति–  
“अग्ने सहस्राक्षेत्याह साहस्त्रः प्रजापतिः प्रजापतेराप्त्यै” (सं. का. ५ प्र. ४ अ. ७) इति।  
सहस्रसंख्याकचक्षुरादिसंबन्धो विश्वरूपधरस्य विराण्मूर्तेः संभवति नान्यस्यअतोऽयं मन्त्रः प्रजापतिप्राप्‍तये भवति। अस्य मन्त्रस्य चतुर्थपादे बाजशब्दस्य तात्पर्यं दर्शयति–  
“तस्मै ते विधेम वाजाय स्वाहेत्याहान्नं वै वाजोऽन्नमेवाव रुन्धे” (सं. का. ५ प्र. ४ अ. ७) इति। एतन्मन्त्रसाध्यं होमं विधत्ते–  
“दघ्‍नः पूर्णामौदुम्बरीꣳ स्वयमातृण्णायां जुहोत्यूर्ग्वै दध्यूर्गुदुम्बरोऽसौ स्वयमातृण्णाऽमुष्यामेवोर्जं दधाति तस्मादमुतोऽर्वाचीमूर्जमुप जीवामः” (सं. का. ५ प्र. ४ अ. ७) इति।

[[2191]]

जुहूसदृशी काचित्स्रुगौदुम्बरी। दध्युदुम्बरयोरन्नरूपत्वात्स्वयमातृ-ण्णायाश्च स्वर्गरूपत्वात्तस्यां तद्धोमेन स्वर्ग एवान्न स्थापयति। यस्प्रात्स्बर्ग ऊर्गव-स्थिता तस्मादमुतो द्युलोकादर्वाचीं वृष्टिरूपेणाधः पतन्तीमूर्जमन्नं वयमुपजीवामः।  
कल्पः- “सुपर्णोऽसि गरुत्मानिति तिसृभिः स्वयमातृण्णायामग्निं प्रतिष्ठाप्य” इति। तत्र प्रथममाह—  
सुपर्णोऽसीति। हेऽग्‍ने त्वं सुपर्णः पक्ष्याकारो गरुत्मान्गरुडसमानोऽसि। अतोऽस्यां चितिरूपायां पृथिव्यां सीदोपविश। तत्रापि पृथिव्याः पृष्ठ उपविश।  
अथ द्विदीयामाह—  
मासाऽन्तरिक्षमिति। भासा स्वकीयेन प्रकाशेनान्तरिक्षमापृण सर्वत। षूरय। ज्योतिषा स्वकीयेन सामर्थ्येन दिवं द्युलोकमुत्तभानोर्ध्वं स्तम्भितं कुरु। तथा तेजसा स्वकीयेन सामर्थ्थेन दिशः प्राच्यादिका उद्‍दृंहोत्कर्षेण दृढी कुरु।  
अथ तृतीयामाह—  
आजुह्‍वानः सुप्रतीक इति। हेऽग्‍ने त्वमाजुह्वान आभिमुख्येन हूयमानः सुप्रतीकः सुमुखः सन्पुरस्तात्पूर्वस्यां दिशि साध्या साध्वीं समीचीनां स्वां योनिं स्वकीयं स्थानमासीदाऽऽगत्य प्राप्‍नुहि। हे विश्वे देवा यूयं यजमानश्चस्गिन्पुरोवर्तिनि सघस्थेऽग्निना सह स्थातुं योग्येऽध्युत्तरस्मिन्नधिकमुत्कृष्टे स्थाने सीदतोपविशत। एतान्मन्त्रान्विनियुङ्‍क्ते—  
“तिसृभिः सादयति त्रिवृद्वा अग्निर्यावानेवाग्‍निस्तं प्रतिष्ठां गमयति” [सं. का. ५ प्र. ४ अ. ७] इति।  
कल्पः—“प्रेद्धो अग्‍ने दीदिहि पुरो न इत्यौदुम्बरीं समिधमादधाति” इति। पाठस्तु–  
प्रेद्धो अग्न इति। हेग्‍ने प्रेद्धः पूर्वमपि प्रकर्षेण दीप्तस्त्वं पुरो नोऽस्माकं पुरोदेशेऽजस्त्रया निरन्तरवर्तिन्या सूर्म्या सूर्मिसमानया ज्वालया दीदिहि पुनरपि दीप्यस्व। ज्वलन्ती लोहमयी स्थूणा सूर्मी। हे यविष्ठ युवतमाग्‍ने त्वां शश्वन्तो

[[2192]]

निरन्तरभाविनो वाजा अन्नान्युपयन्ति सामीप्येन प्राप्‍नुवन्ति । तमेतं मन्त्रं विनि युङ्‍क्ते–  
“प्रेद्धो अग्‍ने दीदीहि पुरो न इत्यौदुम्बरीमादधात्येषा वै सूर्मी कर्णकावत्ये तया ह स्म वै देवा असुराणाꣳ शततर्हाꣳ स्तृꣳ हन्ति यदेतयां समिधमादधाति वज्‍रमेवैतच्छतघ्‍नीं यजमाना भ्रातृव्याय प्र इरति स्तृत्या अछम्बट्‍कारम्” [सं. का. ५ प्र. ४ अ. ७] इति।  
ज्वलन्ती लोहमयी स्थूणा सूर्मी। सा च कर्णकावती छिद्रद्वत्यन्तरपि ज्वल न्तीत्यर्थः। तत्समानेयमृक्। एकेनैव प्रहारेण शतसंख्याकान्मारयन्तः शूराः शत तर्हा असुराणां मध्ये तादृशानेतयर्चा देवा हिंसन्ति। अनया समिदाधाने शतघ्वीमेता-मृचं वज्‍रं कृत्वा वैरिणं प्रहरति।अछम्बट्‍कारं स्वस्याविनाशो यथा भवति तथेत्यर्थः।  
कल्पः—“विधेम ते परमे जन्मन्नग्‍न इति वैकङ्कतीम्” इति। समिधमा-दधातीत्यनुवर्तते। पाठस्तु—  
विधेम त इति। हेऽग्‍ने ते तव परमे जन्मनि विधेम वयं ज्ञानेन परिचरे-म। सधस्थेऽस्माभिः सह स्थातुं योग्येऽपरे निकृष्टे भूलोकवर्तिनि जन्मनि स्तोमैः स्तोत्रैर्विधेम परिचरेम। यस्माद्योनेरिष्टकचितिरूपात्स्थानादुदारिथ त्वमुद्रत आविर्भू तोऽसि तां योनिं यजे पूजयामि। समिद्धे सभ्यक्प्रज्वलिते त्वयि हवींषि प्रजुहुर ऋत्विजः प्रकर्षेण जुह्णाति। एतं मन्त्रं विनियुङ्‍क्ते–  
“विधेम ते परमे जन्मन्नग्‍न इति वैकङ्‍कतीमा दधाति भा एवाव रुन्धे” (सं. का. ५ प्र. ४ अ. ७) इति।  
अग्‍नेर्भासो विकङ्‍कते प्रविष्टत्वात्तदीयसमिधा भाः प्राप्यते।  
कल्पः—“ताꣳ सवितुर्वरेण्यस्य चित्रामिति शमीमयीम्” इति। पाठस्तु–  
ता सवितुरिति। पुरा कदाचित्कण्वाख्यो महर्षिरस्याग्‍नेर्यां सुमतिमनुग्र-हकारिणीं बुद्धिमदुहदूदुग्धवान्। चत्र दृष्टान्तः—प्रपीनां प्रभूतः पीनः स्तनसंघो यस्याः सा प्रपीना तां सहस्रसंख्याकाः क्षीरधारा यस्याः सा सहस्रधारा तां महीं पयसा क्षी-रेण संपूर्णां गां धेनुं यथा लौकिका दुहन्ति तद्वत्। अयमग्‍नेः

[[2193]]

सुमतेरुपदर्शितबुद्धेः स्वामीष्टं फलं प्राप्तवान्। वरेण्यस्य सर्वैर्वरणीयस्य सवितुः प्रेरकस्याग्नेः संबन्धिनीं तां कण्वेन दुग्धां सुमतिमहमावृणे सर्वतः प्रार्थये। कीदृशीं सुमतिं, चित्रां स्वापेक्षितबहुविधफलप्रदानसमर्थामित्यर्थः। विश्वं जन्यमुत्पाद्यं यस्याः सा विश्वजन्या तां जगदुत्पादनसमर्थामित्यर्थः। तमेतं मन्त्रं विनियुङ्‍क्ते–  
“ताꣳ सवितुर्वरेण्यस्य चित्रामिति शमीमयीꣳ शान्त्यै” (सं. का. ५ प्र. ४ अ. ७) इति।  
शम्याः शमनहेतुत्वाच्छान्त्यर्थत्वं युक्तम्।  
मन्त्रस्य पूर्वार्धे सवितुस्तां सुमतिमावृण इत्यस्य तात्पर्यं दर्शयति—  
“अग्निर्वा ह वा अग्निचितं दुहेऽग्निचिताऽग्निं दुहे ताꣳ सवितुर्वरेण्यस्य चित्रामित्याहैष वा अग्‍नेर्दोहः” (सं. का. ५ प्र. ४ अ. ७) इति।  
द्विविधो मन्त्रदोहः संभवति। अग्निकर्तृको यजमानकर्मक एको दोहः। अग्निर्हि यजमाने संभावितं हविः स्तुत्यादिरूपं दोग्धि। तथा यजमानकर्तृकोऽग्नि-कर्मको द्वितीयो दोहः। यजमानो ह्यग्नौ संभावितं स्वापेक्षितं फलं दोग्धि। तत्र सवितुः सुमतिमिति वचनेनाग्रिकर्मको द्वितीयो दोहो विवक्षितः—  
द्वितीयार्धे कण्वोदाहरणस्य तात्पर्यं दर्शयति– “तमस्य कण्व एव श्राय-सोऽवेत्तेन ह स्मैनꣳ स दुहे” [सं. का. ५ प्र. ४ अ. ७] इति।  
अग्नेः संवन्धिनं तं फलस्वीकाररूपं दोहं कण्वाख्य एव महर्षिः पूर्वं ज्ञातवान्। स च कण्वः श्रयसोऽपत्यं श्रायसः। अतोऽस्मिन्‍नुत्तरार्धे पठिते सति तेन कण्वः मुनिरिवैनमग्निं स यजमानो दुग्धवान्भवति।  
एतन्मन्त्रविशिष्टं समिदाधानं प्रशंसति–  
“यदेतया समिधमादधात्यग्निचिदेव तदग्निं दुहे” [सं. का. ५ प्र. ४ अ. ७] इति।  
कल्पः—“द्वादशगृहीतेन स्त्रुचं पूरयित्वा सप्‍त ते अग्‍ने समिधः सप्‍त जिह्णा इति सप्‍तवत्या पूर्णाहुतिं जुहोति” इति।पाठस्तु—

[[2194]]

सप्‍त ते अग्न इति। हेऽग्‍ने तव समिधः सप्‍तसंख्या अश्वत्थोदुम्बरपलाश-शमीविकङ्‍कताशनिहतवृक्षपुष्करपर्णरूपाः। अत एव सूत्रकार आधानप्रकरणे सप्‍त संभारान्समन्त्रकाननुक्रम्येति वानस्पत्या इत्युपसंजहार। ज्वालारूपा जिह वाश्च सप्‍त। तथा चाऽऽथर्वणिका आमनन्ति—  
“काली कराली च मनेत्जवा च सुलोहिता या च सुधूभ्‍रवर्णा।  
स्फुलिङ्किनी विश्वरुची च देवी लेलायमना इति सप्‍त जिह्‍वाः” इति।  
ऋषयो मन्त्राः। ते च यथेत्‍क्तसमित्संपादनार्थाः सप्‍तसंख्याकाः “अश्वो रूपं कृत्वा यदश्वत्थेऽतिष्ठः” इत्बादयः समान्नाताः। प्रियाणि धामः स्थानानि, आहवनीयगार्हपत्यदक्षिणग्निसभ्यावसथ्यप्राजहिताग्नीघ्‍रीयाख्यानि सोमयाने वह्रिधा-रंकाणि सप्‍तसंख्याकानि। होत्रा होतृप्रमुखा वषट्‍कर्तारो होता प्रशास्ता ब्राह्मणच्छंसी पोता नेष्टाऽऽग्‍नीघ्‍रोऽच्छावकश्चेति सप्‍तसंख्याकाः। त्वां यजमानाः सप्‍तधा यजन्ति। अग्निष्टोमोऽत्यग्निष्टेम उक्थ्यः षोडश्यतिरात्रोऽप्नोर्यामो वाजपेयश्चेति सप्‍त प्रकाराः। तादृशस्त्वं सप्‍त योनीराहवनीयादि ( द्युत्पति ) स्थानानि घृतेन सर्वतः पूरय।  
अस्य मन्त्रस्य तात्पर्यं दर्शयति– “सप्‍त ते अग्‍ने समिधः सप्‍त जिह्‍वा इत्याह सृप्‍तैवास्य साप्‍तानि प्रीणाति” (सं. का. ५ प्र. ४ अ. ७) इति।  
सप्‍तसंख्योपेतं द्रव्यस्वरूपं साप्‍त, तानि च साप्‍तानि पुनः सप्‍तसंख्या-कानि। समित्सप्तकमेकं जिड्‍वासप्‍तकं द्वितीयमृषिसप्‍तकं तृतीयं धामसप्‍तकं चतुर्थं होतृसप्‍तकं पञ्चमं यजनप्रकारभेदसप्‍तकं षष्ठं पूरणीययोनिसप्‍तकमेकम्। अग्नेः संव-न्धीनि साप्‍तानि समिदादिसप्‍तकानि यानि सन्ति तानि साप्‍तानि प्रीणयत्येव। एतन्मन्त्रसाध्यं होमं विधत्ते–  
“पूर्णया जुहोति पूर्ण इव हि प्रजापतिः प्रजापतेराप्‍त्यै न्यूनया जुहोति न्यूनाद्धि प्रजापतिः प्रजा असृजत प्रजानाꣳ सृष्ट्यै” [सं. का. ५ प्र. ४ अ. ७] इति।

[[2195]]

द्वादशगृहीतेनाऽऽज्येन पूर्णा या जुहूस्तया जुहुयात। प्रजापतेः प्राप्‍तसर्वकामत्वा-त्पूर्णत्वम्। अतस्तत्पूर्तिः प्रजापतिप्राप्‍त्‍यै भवति। मुख्यकल्पत्वेन पूर्णत्वं विघायानु-कल्पत्वेन न्यूनत्वमप्यङ्गी क्रियते। न्यूनादल्पाद्वीजात्प्रजापतिः प्रौढानि शरीराण्य-सृजत। अतः प्रजासृष्ट्यै न्यूनत्वमङ्गी क्रियते, किमु वक्तव्यं पूर्णत्वमित्यभिप्रायः। होमकाले ध्यानं विधत्ते—  
“अग्निर्देवेभ्यो निलायत स दिशोऽनु प्राविशज्‍जुह्‍वन्मनसा दिशो व्याये-द्दिग्भ्य एवैनमव रुन्धे” [सं. का. ५ प्र. ४ अ. ७] इति।  
एनं दिक्षु प्रविष्टमग्निम्।  
पूर्वमनुष्ठितां दध्याहुतिमिदानीमनुष्ठीयमानमाज्याहुतिं च मिलित्वा प्रशंसति—  
“दघ्‍ना पुरस्ताज्‍जुहोत्याज्येनोपरिष्ठात्तेजश्चैवास्या इन्द्रियं च समीची दधाति” (सं. का. ५ प्र. ४ अ. ७) इति।  
अग्निस्थापनात्पूर्वं दधिहोम उपरिष्टाञ्चाऽऽज्यहोमः। तत्राऽऽज्यं तेजोरूपं दधि चेन्द्रियरूपम्। “तेजो वा आज्यम्” “इन्द्रियं वै दधि” इति श्रुत्यन्तरात्। अतो यजमानर्थमुभयमपि सम्यक्संपादितं भवति । कल्पः “उपांशु मारुतान्सर्वहुताञ्‍जुहो-तीदृङ्‍चान्यादृङ्‍चेति सप्‍तभिर्गणैरासीनो हस्तेन गणेन गणमनुद्रुत्य मारुताञ्‍जुहोति मध्येऽरण्येऽनुवाक्येन गणेन जुहोतीत्येके मारुतैः सर्वतो वैश्वानरं परिचिनोतीत्येके स्वतर्वाꣳश्‍च प्रघासी च सांतपनश्‍च गृहमेधी च क्रीडी च साकी चोर्जिषी चेत्येष षष्ठ आम्नातो मितासश्च संमितासश्च न इति सर्वत्रानुषजति” इति। पाठस्तु–  
ईदृङ्‍चान्यादृङिति। अत्र हि मरुतां गणाः पञ्चाऽऽन्नाताः। ईदृङित्या-दीनि सप्‍त नामानि तैरभिधेयानां मरुतामेको गणः। चकाराः परस्परं समुच्‍चयार्थाः तथा शुक्रज्योतिरित्यादीन सप्‍त नामानि तैरभिधेयानां मरुतां गणो द्वितीयः। ऋतजि-दित्यादिगणस्तृतीयः। ऋतश्चेत्यादिश्चतुर्थः। ईदृक्षास इत्यादीनि चत्वारि नामधेयानि, सोऽयं पञ्चमो गणः। हे गणपञ्‍चकस्था मरुत एतेन समुच्‍चयेन वर्तन्ते [ माना ] यूयं सर्व समुच्‍चित्य सुष्ठु नोऽस्मान्प्रत्यायच्छत।

[[2196]]

मितासश्च गणचतुष्टयेन सप्‍तसंख्यया प्रमिताः। संमितासश्च पञ्‍चप्रगणे चतुःसं-ख्याया संक्षिप्य प्रमिताः । ऊतये नोऽस्माकं रक्षणाय सभरसो भरेणाऽऽदरेण वर्तन्त इति सभरसः। तादृशा हे मरुतोऽस्मिन्यज्ञ एतनाऽऽगच्छत। दैवीर्विशो देवसंबन्धि-न्यः प्रजारूपाः। एते मरुत इन्द्रमनुवर्त्मान इन्द्रं स्वामिनमनुसृत्य तदनुसारेण यथा वर्तन्ते मरुत एवं दैव्यो मानुष्यश्च सर्वाः प्रजा इमं यजमानमनुसृत्य वर्तमाना भवन्तु। एतैर्मन्त्रैः साध्या मारुतहोमा उपरि विधास्यते।  
एतेभ्यो मारुतपुरोडाशेभ्यः पृरा निर्वपणीयं वैश्‍वानरमादौ विधत्ते–  
“द्वादशकपालो वैश्‍वानरो भवति द्वादश मासाः संवासरः संवत्सरोऽग्निर्वै श्वानरः साक्षादेव वैश्‍वानरमव रुन्धे” [सं. का. ५ प्र. ४ अ. ७] इति।  
उख्याग्नेः संवत्सरधारणेनाग्‍नेः संवत्सररूपत्वम्।  
चोदकप्राप्‍तान्प्रयाजानूयाजानपवदति– “यत्प्रयाजानूयाजान्कुर्याद्विकस्तिः सा यज्ञस्य दर्विहोमं करोति यज्ञस्य प्रतिष्ठित्यै” (सं. का. ५ प्र. ४ अ. ७) इति।  
विशेषेण कस्तिर्नाशो विकस्तिस्तत्परिहारायान्यत्र प्रयाजानूयाजानकृत्वा यथा दर्विहोमं कुर्वन्ति तद्वदत्रापि दर्विहोमं प्रयाजानूयाजरहितं कुर्यात्। ततो विक-स्तेरभावाद्याज्ञः प्रतिष्ठितो भवति।  
वैश्वानरपुरोढाशहोमसमनन्तरमेव मारुतपुरोडाशहोमं विधत्ते—  
“राष्ट्रं वै वैश्वानरो विण्मरुतो वैश्वानरꣳ हुत्वा मारुताञ्‍जुहोति राष्ट्र एव विशमनु बध्‍नाति” [सं. का. ५ प्र. ४ अ. ७] इति।  
राष्ट्रस्थानीयस्य वैश्वानरस्य पूर्वभावित्वात्पश्चाद्भावीयप्रजास्थानीयमारु-तहोमेन राष्ट्रे प्रजां योजितवान्भवति। मारुतहोमे मन्दध्वनिं विद्यत्ते–  
“उच्चैर्वैश्वानरस्याऽऽश्राव (य) त्युपाꣳ शु मारुताञ्‍जुहोति तस्माद्राष्ट्रं विश-मति वदति” [सं. का. ५ प्र. ४ अ. ७] इति।  
उच्‍चध्वनित्वमाश्रावणे चोदकप्राप्तम् । यस्माद्राष्ट्रस्थानीये वैश्वानर उच्चैर्ध्वनिः प्रजास्थानीये मरुत उपांशुत्वं तस्माल्लोकेऽपि प्रजामतिक्रम्य राष्ट्रमेवाधिकं सर्वो जनो वक्ति । सति हि राष्ट्रे प्रजानामन्वेषणम्।

[[2197]]

अथ मारुतपुरोडाशान्प्रशंसति–  
“मारुता भवन्ति मरुतो वै देवानां विशो देवविशेनैवास्मै मनुष्यविशमव रुन्धे” [सं. का. ५ प्र. ४ अ. ७] इति। दैन्येन प्रजासमूहेन यजमानाय मानुषं प्रजा-समूहं संपादयति। पुरोडाशानां संख्यां विधत्ते–  
“सप्‍त भवन्ति सप्‍तगणा वै मरुतो गणश एव विशमव रुन्धे” [सं. का. ५ प्र. ४ अ. ७] इति। अत्रत्येषु मन्त्रेष्वान्नाताः पञ्‍च गणाः। आरण्यकाण्ड आम्‍नातो धुनिश्च ध्वान्तश्चेत्यपरो गणः सूवोक्तः स्वतवानित्यादिरेक। अतः सप्‍तसंख्यामिश्च बहुविधगणरूपां प्रजां प्राप्रोति। होमकाले मम्त्रोच्‍चारे कंचिद्विशेपं विधत्ते–  
“गणेन गणमनुद्रुत्य जुहोति विशमेवास्मा अनुवर्त्मानं करोति” [सं. का. ५ प्र. ४ अ. ७] इति। यदा प्रथमगणेन हुत्वा द्वितीयगणेन जुहोति तदानीं प्रथम-गणमुच्‍चार्य पश्चाद् द्वितीयगणेन जुहोति। तथा द्वितीयगणमुच्चार्य तृतीयगणेन जुहुयात्। एवं सति सर्वां प्रजामस्गै यजमानायानुकूलत्वेन वर्तमानां करोति। अत्र विनियोगसंग्रहः–  
प्राचीति पञ्‍चभिः साग्‍निरारोहेन्निर्मितां चितम् ।  
पूर्णामौदुम्बरीं दध्‍ना जुहोत्येते ऋचौ तदा ।।  
याज्यानुवाक्ये नक्तेति सुपर्णोऽस्यादिभिस्त्रिभिः ।  
स्वयमातृण्णकायां तमुख्याग्‍निं स्थापयेत्ततः ।।  
प्रेद्ध औदुम्बरीं दध्याद्विधे वैकङ्कतीं तथा ।  
शमीमयीं तु तां सेति सप्ताऽऽज्यं हूयते स्रुचा ।।  
मारुतेषु तु यागेषु प्रोक्ताः पञ्‍च मरुद्गणाः ।  
ईदृङ्‍चेत्यादयः शेषो मितासश्चेत्युदीरितः ।।  
अनुवाके पञ्‍चमेऽस्मिन्‍नुक्ता एकोनविंशतिः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-र्वेदीयतैत्तिरीयसंहिताभाष्ये चतुर्थकाण्डे षष्ठप्रपाठकेऽ  
पञ्‍चमोऽनुवाकः ।। ५ ।।

[[2198]]

[अश्वमेधकर्तू रथसज्‍जीकरणभाविकषचस्वीकाराद्यङ्गाभिधानम्]  

### ६ 
(अथ चतुर्थकाण्डे षष्ठप्रपाठके षष्ठोऽनुवाकः)।  
जी॒भूत॑स्येव भवति॒ प्रती॑कं यद्व॒र्मी याति॑  
स॒मदा॑मु॒पस्थे॑ । अना॑विद्धया त॒नुवा॑ जय॒  
त्वꣳ स त्वा॒ वर्म॑णो महि॒मा पि॑पर्तु । धन्व॑ना॒  
गा धन्व॑ना॒ऽऽजिं ज॑येम॒ धन्व॑ना ती॒व्राः स॒  
मदो॑ जयेम। धनुः॒ शत्रोरपका॒मं कृ॑णोति॒  
धन्व॑ना॒ सर्वाः॑ प्र॒दिशो॑ जयेम । व॒क्ष्यन्ती॒वेदा  
ग॑नगिन्ति॒ कर्ण॑ प्रि॒यꣳ सखा॑यं परिषस्व-  
जा॒ना । योषे॑व शिङ्‍क्ते॒ वित॒ताऽधि॒ धन्व॑न्  
( १ ) ज्या इ॒यꣳ सम॑ने पा॒रय॑न्ती । ते आ॒-  
चर॑न्ती॒ सम॑नेव॒ योषा॑ मा॒तेव॑ पु॒त्रं बि॑भृता-  
मु॒पस्थे॑ । अप॒ शत्रू॑न्विध्याताꣳ संविदा॒ने  
आर्त्‍नी॑ इ॒मे वि॑ष्फ॒रन्ती॑ अ॒मित्रा॑न् । व॒ह्‍वी॒नां  
पि॒ता ब॒हुर॑स्य पु॒त्रश्चि॒श्चा कृ॑णोति॒ सम॑नाऽ  
व॒गत्य॑। इ॒षु॒धिः सङ्का॒ पृत॑नाश्‍च॒ सर्वाः॑  
पृ॒ष्ठे निन॑द्धो जयति॒ प्रसू॑तः। रथे॒ तिष्ठ॑न्न-  
यति वा॒जिनः॑ पु॒रो यत्र॑यत्र का॒मय॑ते सुषा-  
र॒थिः। अ॒भीशू॑नां महि॒मान॑म् [ २ ] प॒ना॒-  
य॒त॒ मनः॑ प॒श्‍चादनु॑ यच्छन्ति र॒श्मयः॑ ।  
ती॒व्रान्घोषा॑न्कृण्वते॒ वृष॑पाण॒योऽश्‍वा॒ रथे॑भिः  
स॒ह वा॒जय॑न्तः । अ॒व॒क्राम॑न्तः॒ प्रप॑दै॒रमित्रा॑  
न्क्षि॒णन्ति॒ शत्रू॒ꣳ रन॑पव्ययन्तः । र॒थ॒वाह॑नꣳ

[[2199]]

ह॒विर॑स्य॒ ना॑म॒ यत्राऽऽयु॑घं॒ निहि॑तमस्य॒  
वर्म॑। तत्रा॒ रथ॒मुष॑ श॒ग्मꣳ स॑देम वि॒श्वाहा॑  
व॒यꣳ सु॑मन॒स्यमा॑नाः। स्वा॒दु॒ष॒ꣳ सदः॑ षि॒-  
तरो॑ वयो॒धाः कृ॑च्छ्रे॒श्रितः॒ शक्ती॑वन्तो ग-  
भी॒राः। चि॒त्रसे॑ना॒ इषुबला॒ अमृ॑ध्‍राः स॒-  
तोवी॑रा उ॒रवो॑ व्रातसा॒हाः । ब्राह्म॑णासः  
[३] पित॑रः॒ सोम्यासः शि॒वे नो॒ द्यावा॑पृ-  
थि॒वी अ॑ने॒हसा॑ । पू॒षा नः॑ पातु दुरि॒तादृ॑-  
ता॒वृधो॒ रक्षा॒ माकि॑र्नो अ॒घश॑ꣳ स ईशत ।  
सु॒प॒र्णं व॑स्ते मृ॒गो अ॑स्या दन्तो॒ गोभिः॒ सं  
न॑द्धा पतति॒ प्रसू॑ता । यत्रा॒ नरः॒ स च॒ वि  
च॒ द्रव॑न्ति॒ तत्रा॒स्मभ्य॒मिष॑वः शर्म॑ यꣳ स-  
न् । ऋजी॑ते॒ परि॑ वृङ्‍‍ग्धि नोऽश्मा॑ भवतु  
नस्त॒नूः । सोमो॒ अधि॑ ब्रवीतु॒ नोऽदि॑तिः  
[४] शर्म॑ यच्छतु। आ ज॑ङ्‍घन्ति॒ सा-  
न्वे॑षां ज॒घना॒ꣳ उप॑ जिघ्‍नते। अश्वा॑जनि॒  
प्रचे॑त॒सोऽश्वा॑न्‍त्‍स॒मत्सु॑ चोदय। अहि॑रिव  
भो॒गैः पर्ये॑ति बा॒हुं ज्याया॑ हे॒तिं प॑रि॒वाध॑मा-  
नः । ह॒स्त॒घ्‍नो विश्वा॑ व॒युना॑नि वि॒द्वान्पुमा॒-  
न्पुमाꣳ सं॒ परि॑ पातु वि॒श्वतः॑ । वन॑स्पते वी॒-  
ड्‍व॑ङ्गो॒ हि भू॒या अ॒स्मत्स॑खा प्र॒तर॑णः सु॒वी-  
रः॑। गोभिः॒ संन॑द्धो असि वी॒डय॑स्वाऽऽस्था॒-

[[2200]]

[अश्वमेधकर्त् रथसज्‍जीकरणभाविकवचस्वीकाराद्यङ्गाभिधानम्]  
ता ते॑ जयतु॒ जेत्वा॑नि । दि॒वः पृ॑थिव्या परि॑  
[ ५ ] आज॒ उद्‍भृ॑तं वन॒स्पति॑भ्यः॒ पर्याभृ॑  
त॒ꣳ सहः॑ । अ॒पामो॒ज्मानं॒ परि॒ मोभि॒रावृ॑त॒-  
मिन्द्र॑स्य॒ वज्‍र॑ꣳ हवि॒षा रथं॑ यज । इन्द्र॑स्य  
वज्‍रो॑ भ॒रुता॒मनी॑कं मि॒त्रस्य॒ गर्भो॒ वरु॑णस्य॒  
नाभिः॑। सेमां नो॑ ह॒व्यदा॑तिं जुषा॒णो देव॑  
रथ॒ प्रति॑ ह॒व्या गृ॑भाय । उप॑ श्वासय पृथि॒-  
वीमु॒त द्यां पु॑रु॒त्रा ते॑ मनुतां॒ विष्ठि॑तं जग॑त् ।  
स दु॑न्दुभे स॒जूरिन्द्रे॑ण दे॒वैर्दू॒रात् [ ६ ]  
दवी॑यो॒ अप॑ सेध॒ शत्रू॑न् । आ क्र॑न्दय॒ बल॒मो  
जो॑ न॒ आ घा॒ निष्ट॑निहि दुरि॒ता बाध॑मानः ।  
अप॑ प्रोथ दुन्दुभे दु॒च्छुना॑ꣳ इ॒त इन्द्र॑स्य  
मु॒ष्टिर॑सि वी॒डय॑स्व । आऽमूर॑ज प्र॒त्याव॑र्तये॒माः  
के॑तु॒मद् दु॑न्दु॒भिर्वा॑वदीति । समश्व॑षर्णा॒श्चरन्ति  
नो नरो॒ऽस्माक॑मिन्द्र र॒थिनो॑ जयन्तु  
।। ७ ।।  
(धन्व॑न्महि॒मानं॒ ब्राह्म॑णा॒सोऽदी॑तिः पृथि॒व्याः परि॑ दू॒राक॑चत्वारिꣳशच्‍च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
षष्ठप्रपाठके षष्ठोऽनुवाकः ।। ६ ।।

(अथ चतुर्थकाण्डे षष्ठप्रपाठके षष्ठोऽनुवाकः)।  
पञ्चमेऽनुवाके चित्यारोहणादयो प्रारुतहोमान्ता अङ्गविशेषा उक्ताः।

[[2201]]

अथ षष्ठेऽश्वमेधकर्तू रथसज्‍जीकरणभावीनि कवचस्वीकारादीन्यङ्गान्यु-च्यन्ते। तस्य चाग्निप्रकरणे संबन्धाभावादित उत्कृष्याश्वमेधप्रकरणे संबन्धो द्रष्टष्यः। अध्ययनार्थमेव केवलमत्र मन्त्रपाठः ।  
कल्पः–“जीमूतस्येति कवचमध्यूहते” इति। पाठस्तु–  
जीभूतस्येवेति । यद्यदां वर्मी कवचयुक्तो राजा समदां शत्रूणामुपस्थे समीपे याति, अनेन सह मात्सर्येण माद्यन्तीति समदः शत्रवः तदा जीमूतस्य मेवस्य प्रतीकं मुखमिव भवति । सैन्यद्वयं युद्धार्थं यदा मिलति तदानीं वर्षितुं यतस्तत आगताः प्रौढा मेघा यथाऽन्तरिक्षं सर्वमावृण्वन्त्येवं भूमिं सर्वां व्याप्तं भवतीत्यर्थः । तस्मिन्काले हे राजन्ननाविद्ध्या परकीयप्रहाररहितया तनुवा स्वशरीरेण युक्तो भूत्वा विजयं प्राप्‍नुहि । वर्मणः कवचस्य तादृशो महिमा त्वां पिपर्तु पालयतु । कल्पः- “धन्वना गा इति धनुः” इति । पाठस्तु–  
धन्वना इति । वयं धन्वना धनुवा गा जयेम परकीयान्गवादीनाहराम तथा धन्वनाऽऽजिं युद्धं जयेम । तथा घनुषा तीव्‍राः शूरभटोपेताः समदो मदसहिताः परकीयसेना जयेम । इदं धनुः शत्रोरस्मदीयवैरिणोऽपकामं कृणोति कामेभ्योऽपनयो-ऽपकामस्तं कृणोतु। किं बहुना, सर्वा अदि प्रदिश उत्कृष्टान्सर्वदिग्वर्तिशत्रूञ्जयेम। कल्पः– “वक्ष्यन्तीवेति ज्यामभिमृशति” इति। पाठस्तु–  
वक्ष्यन्तीवेदा इति । इयं ज्या घनुष्यारोपिता मौर्वी वक्ष्यन्तीव किंचि द्रहस्यं वाक्यं वदिष्यन्तवि कर्णं [र्णमा] गनीगन्ति कर्णसमीपमागच्छति । तत्रं दृष्टान्तः प्रियं सखायं परिषस्वजाना प्रीतियुक्तं सखिसमानं विश्रम्भव्यवहारयोग्यं भर्तीरमालिङ्गन्ती योषेव शिङ्‍क्तेऽव्यक्तं शब्दं करोति । सा यथा स्वकीयं योगक्षेमं शनैः कथयति तद्वदियमपि ज्या शब्दयतीत्यर्थः । कीदृशी ज्या अधि धन्वन्धनुष उपरि वितता विशेषेण प्रसारिता, समने युद्धे पारयन्ती युद्धसमाप्तिं गमयन्ती ।

[[2202]]

कल्पः– “ते आचरन्ती इति धनोरार्त्‍नी संमृशति” इति। पाठस्तु  
ते आचरन्तीति । ते धनुषः कोट्यौ विस्फुरन्ती विस्फुरन्त्यौ पुनः पुनः प्रवर्तमाने सत्यौ संविदाने परस्परमैकमत्यं गते अमित्रानत्यन्तविरो॑धिनः शत्रूनप-विघ्यताम् । कीदृशे कोट्यौ, समने युद्धे योषेवाऽऽचरन्ती तद्वन्मधुशब्देन हि बोध-यन्त्यौ । पुनः कीदृशे, उपस्थे बिभृतां माता पुत्रमिब तद्वद्धितकारिण्यावित्यर्थः। कल्पः—“वह्‍वीनां पिता बहुरस्य पुत्र इति पृष्ट इषुधिं निनह्यति” त इति। पाठस्तु–  
वह्वीनां पितेति। अयमिषुधिर्बाणाधारः समनाऽवगत्य समने युद्धे प्राप्य चिश्चा कृणोति बाणाकर्षणवेलायामव्यक्तं ध्वनिं करोति । तस्य ध्वनेरनुकरणं चिश्चेति । कीदृश इषुधिः, बहुवीनामिषूणां पालकः । अत एवास्य षितृस्थानीयस्य पुत्रस्थानीय इषुसंघो बहुविधः । सोऽयमिषुधिः पृष्ठे निनद्धः पृष्टभागे नितरां बद्धः प्रसूतो धानुष्केण प्रेरितो बाणाकर्षणे सङ्‍काः सम्यक्प्राप्‍ताः सर्वा अपि पृतना जयति । कल्पः– “रथे तिष्ठन्नयति वाजिन इति सारथिमभिमन्त्रयते” इति। पाठस्तु–  
रथे तिष्ठन्निति। सुषारथिः सुशिक्षितोऽयं सारथिः स्वयं रथे तिष्ठन्यत्र यत्र कामयते गन्तुं तत्र तत्र पुरः पुरस्ताद्वाजिनोऽश्वान्नयति प्रेरयति । हे ऋत्विग्यजमाना अभिशूनामश्वधारणहेतूनां रश्मीनां महिमानं पनायत वाचा स्तुर्ति कुरुत। अत एव स्तुतिप्रकार उच्यते- रश्मय एते प्रग्रहां सारथेर्मनोऽनुसृत्य पश्चाद्यच्छन्ति नियता भवन्ति, सारथेर्यथा मनोवृत्तिः पुरस्तात्प्रवर्तते तेनैव प्रकारेण पश्चादश्वानां नियमं कुर्वन्तीत्यर्थः। कल्पः—“ तीव्रान्घोषान्कृण्वते वृषषाणय इत्यश्वान” इति। पाठस्तु–  
तीव्रान्घोषानिति। एतेऽश्‍वास्तीव्‍रानत्युच्चान्घोषान्ह्रेषाशब्दान्कृण्वते कुर्वते। कीदृशा अश्वाः, वृषपाणयः, सेचनवाचिना वृषशब्देन शक्तिरुपलक्ष्यते । पाणिशब्दः पादलक्षकः । गन्तुं शक्ताः पादा येषां ते वृषपाणयः । रथेभिः सह वाजयन्तो रथैः सह शीघ्रं गच्छतः । प्रपदैः पादाग्रैः खरैरमित्रान्वैरिणोऽवक्रा मन्तः । तादृशा अश्‍वा अन-पव्ययन्तः प्रत्यापत्तिमकुर्वन्तो भीतिरहिता इत्यर्थः ।

[[2203]]

शूत्रून्क्षिणन्ति हिंसन्ति । कल्पः—“रथवाहनꣳ हविरस्य नामेति रथवाहने रथय-त्माधाय” इति। यद्यपीदमत्याधानं रथस्य प्रत्याधानादूर्ध्वभावि तथाऽप्यध्ययन-संप्रदायादयं मन्त्रोऽत्र षठितः। तत्पाठस्तु–  
रथवाहनमिति । यत्र यस्मिन्नल्पे शकटेऽस्य यजमानस्यऽऽयुध घनूरदिकं वर्म कवचं चेत्येवमादिकं निहितं स्थापितं, य(अ)स्य शकटस्य रथवाहनमिति नामधेयं, प्रत्यागत्य रथोऽस्मिञ्शकटे स्थाप्यत इति तच्छकटं रथवाहनं, तस्य हविर्वदुपकारक-त्वाद्धविष्ट्‍वं, तत्र तस्मिन्‍रथवाहने शकटे विश्वाहा सर्वेष्वपि दिनेषु सुमनस्यपानाः सौमनस्यं प्राप्ता वयं शग्मं सुखगमनहेतुं रथमुपसदेमोपेत्य स्थाप याम। कल्पः-“स्वादुषꣳसदः पितरो वयोधा इति तिसृभिः पितॄनुषतिष्ठते” इति। तत्र प्रथमामाह–  
स्वादुषꣳ सद इति। ये पितरोऽस्मदीयाः सन्ति त एतैर्विशेषणैर्विशिष्टाः। कानि विशेषणानीति तान्युच्यन्ते-स्वादुषसंदोऽस्माभिः समर्पिते स्वाटुन्यन्ने सम्यक् सीदन्ति तेन तृप्ता इत्यर्थः। वयोध अस्मदीयस्य वयस आयुषः स्थापयितारः। कृच्छ्रे व्यसने प्राप्‍ते सति रक्षार्थं श्रीयन्ते प्राणिभिः सेव्यन्त इति कृच्छ्रेश्रितः। शक्तीवन्तः शक्तियुक्ताः। गभीरा अगाधबुद्धयः। चित्रा विविधा हस्त्यश्वादिरूपा सेना येषां त चित्र-सेनाः इषुभिर्योद्धुमतिप्रबला इषुबलाः। अमृध्राः परैर्योद्धुमशक्याः । सन्विद्यमानो लोके प्रसिद्धो यः शूरस्तस्मादप्यतिशूराः। सतोवीराः। उरवो विस्तीर्णा धनसेनादिसमृद्धाः। व्‍रातं परकीयभटानां संघातं सहन्तेऽभिभवन्तीति व्‍रातसाहाः। अथ द्वितीयामाह–  
ब्राह्मणास इति । येऽस्मादीयाः पितरस्ते ब्राह्मणासो व्रह्य वेदस्तदर्थपरा ब्राह्मणाः। अत एवास्मासु सोम्यास सोम्या अनुग्रहपरा इत्यर्थः । यथैते पितरस्तथा द्यावापृथिवी उभे अप्यनेहसाऽनेहसि सर्वस्मिन्नपि काले नोऽस्मान्प्रति शिवे शान्ते अनुग्रहपरे भवतामिति शेषः। तथार्तावृधो यज्ञस्य वर्धयिता पूषा पोषको देवो नोऽ–स्मान्दुरितात्पातु । हे पितृसमूह रक्षास्मान्पालय । नोऽस्माक मघशंसः पापशंसनपरा निन्दका माकिरीशत निन्दितुं समर्था मा भूवन् । अथ तृतीयामाह—

[[2204]]

सुपर्णं वस्त इति। पितृसंबन्धिनी येयमिषुः प्रशस्यतेऽस्या इषोः सुपर्णं पृष्ठेऽवस्थितं शोभनं पतन्तं भागं वस्त आच्छादयति। अथास्या इषोर्दन्तः शल्यं मृग-दन्तवत्तीक्ष्णं, सेयमिषुर्गोसंबन्धिमिः संनद्धा दृढं वद्धा। तादृशेयमिषुः प्रसूता पितृभिः प्रेरिता सती पतति सहसा गच्छति। कुत्रेति तदुच्यते नरः पुरुषा योद्धारो यत्र यस्मिन्परसैन्ये सं च वि च द्रवन्ति प्रथममुत्सुकाः सन्तः प्राष्‍नुवन्ति पश्चाद्भीताः सन्तः पलायन्ते च, तत्रेयमिषुः पततीति पूर्वत्रान्वयः। तादृश्यः पितॄणामिषवोऽस्यभ्यं शर्म यंसन्सुखं यच्छन्तु।  
कल्पः—“ऋजीते परि वङ्ग्धि न इत्यात्मानं प्रत्यभिमृश्य” इति। पाठस्तु—  
ऋजीते परीति। ऋजीतिशब्द इषुवाची। हे ऋजीतेऽस्मान्परिवृङ्ग्धि परितो वर्जितान्कुरु। नोऽस्माकं तनूरश्मा भवतु पाषाणवद दृढा भवतु। सोमा नोऽस्मानधिब्रत्रीतु अधिका एते मान्या इति कथयतु। अदितिः शर्म यच्छतु सुखं यच्छतु। कल्पः—“आ जङ्घन्तीत्यश्वाजनिमादाय” इति। पाठस्तु–  
आजङ्घन्तीति। कशाधारिणः सारथय एषामश्‍वानां सानु पर्वतसानुसदृशं पार्श्‍वमाजङ्घन्ति सर्वेतरताडयन्ति। तथा पृष्ठभागानुपजिघ्‍नत उपेस्य ताड यन्ति। तथाविधताडनहेतुभूते हेऽश्‍वाजनि अश्‍वप्रेरके कशे प्रचेतसस्ताडनेन प्रकृष्टगमने चित्तयुक्तान्समत्सु युद्धेषु चोदय प्ररेय । कल्पः—“अहिरिव भोगौरिति हस्तघ्‍नमभि-मन्त्रयते” इति। पाठस्तु–  
अहिरिवेति। धानुष्कैर्वामहस्तः केनचिद्रूपेण चर्मविशेषेण वेष्ट्यते। तत्रायं दृष्टान्तः—अहिरिव भोगैः यथा सर्पः स्वकीयशरीरवेष्टनैः पुरुषस्य हस्तं पादं वा वेष्टयति तथाऽयं चर्मविशेषः पुरुषस्य बाहुं पर्येति परितो व्याप्नोति। कि कुर्बन्, ज्याया आकर्णमाकृष्य सहसा मुक्ता या हेतिस्तां परिबाधमानः परिता निवारयन्। ज्यायाः प्रहारश्चर्मण्येव लगति न तु बाहौ । हस्ते स्थित्वा ज्याघां तेन हन्यमानश्‍च- र्मविशेषो हस्तघ्नः। सोऽस्मान्विश्‍वतः सर्वस्मादुपद्रवात्पातु। तत्र दृष्टान्तः—विश्‍वा वयुनानि विद्वान्सर्वान्मार्गानभिजानानः पुमान्पुमांसमन्य पुरुषं यथा पालयति तद्वदिति शेषः। कल्पः- ‘वनस्पते वीड्‍वङ्ग इति पञ्चमी रथम्’ इति। तत्र प्रथमामाह–

[[2205]]

वनस्पते वीड्विति। हे वनस्पते वनस्पतिनिष्पन्न रथ वीड्‍वङ्गो हि वृढाङ्ग एव भुयाः। कीदृशस्त्वम्, अस्मत्सखाऽस्मासु सखिवत्स्‍निग्धः। प्रतरणः प्रकृष्टगमनसाधनभूतः। सुवीरः शोभनैर्वीरैर्भटैरुपेतः। गोभिः संनद्धोऽसि गवादिच-र्मरज्‍जुभिः सम्यग्बद्धोऽसि वीडयस्वात्यन्यं दृढो भव। ते तवाऽऽस्थाता जेत्वानि जेतव्यानि परसैन्यानि जयतु। अथ द्वितीयामाह–  
दिवः पृथिव्या इति। हे यजमान त्वं रथमिमं हविषा बलिकर्मणा यज-पूजय। कीदृशं रथम, दिवः पृथिव्याः पर्योज उद्‍भृतं द्युलोकात् भूलोकाच्च सर्वतो बलमानीय संपादितं, तथा वनस्पतिभ्योऽपि परितः सहो वलमानीयाऽऽभृतं संपा-दितम्। तथाऽपामोज्मानमप्संबद्धमोज आनीय निष्पादितं, गोभिर्गवादिविकारैः स्‍नाषीभिर्श्‍चमर्मरज्‍जुभिश्च परित आवृतमिन्द्रस्य वज्‍रमिव दृढीभूतम्। [अथ] तृतीयामाह–  
इन्द्रस्य वज्‍र इति। यथेन्द्रस्य वज्‍रोऽत्यन्तं दृढः, यथा च मरुतामनीकं सैन्यं बहुभिर्मटैरुपेतं, यथा मित्रस्य गर्भोऽत्यन्तं सुरक्षितः, यथा वरुणस्य नाभिः केनापि तिरस्कर्तुमशक्यस्तथाविधैर्गुणैरुपेत हे देव रथ नोऽस्मदीयामिमां हव्यदातिं हविर्दानं जुषाणो हव्याऽस्मद्दत्तानि हव्यानि प्रति गृभाय प्रत्येकं गृहाण। (अथ) चतुर्थीमाह–  
उप श्वासयेति। रथसमीपवर्तिदुन्दुभिरपि, एवंमहिमा किमुत रथ इति विवक्षया दुन्दुभिः प्रशस्यते। हे दुन्दुभे पृथिवीमुपश्‍वासय त्वदीयेन शब्देन पूरय। उतापि च द्यां द्युलोकमप्युपश्‍वासय। पुरुत्रा पुरुषु द्युलोकभूलोकादिस्थानेषु विष्ठितं विशेषेण स्थितं सर्वं जगत्ते तव शब्दं मनुतां जानातु। स त्वमिन्द्रेणान्यैर्देवश्‍चै सूजः समानप्रीतिः सञ्शत्रूनस्मदीयान्दूराद्दवीयो दूरादप्यत्यन्तं दूरदेशं प्रत्यपसेधापसारय। [अथ] पञ्चमीमाह–  
आ क्रन्दयेति। हे दुन्दुभे बलं परकीयसैन्यं प्रत्याक्रन्दयाऽऽक्रोशं कुरु। अमुं जह्यमुं प्रहरेत्यत्यन्तभीतिहेतुं शब्दं कुरु। नोऽस्माकप्रोजो बलमाधा आधेहि सम्य-क्संपादय। दुरिता बाधमानोऽस्मदीयानि दुरितानि विनाशयन्निष्टनिहि गर्जनसमानमस्म-दुत्साहहेतुं शब्दं कुरु। दुच्छुनान्दुष्टचित्तान्पुरुषानितोऽस्मादपप्रो-

[[2206]]

थापसारय। त्वमिन्द्रस्य मुष्टिरसि वज्‍रधारमकुष्टिसमानोस्यतो वडियस्व दृढी भव। ईद्रृशैर्द्रुन्द्रुभिध्वनिभिः सहितोऽयं रथः प्रवर्तत इति तात्पर्यार्थः।  
कल्पः—“आऽमूरजेति दुन्दुभिं संह्रादयन्ति” इति। पाठस्तु–  
आऽमूरजेति। हे इन्द्रामूःपरकीयसेनाः समन्तादज प्रेरय पलायिताः कुरु। इमा अस्मदीयाः सेनाः प्रत्यावर्तयाक्षताः सत्यो यथा प्रत्यावृत्ता भवन्ति तथा कुरु। अय दुन्दुभिः केतुमज्ज्ञानवदस्मदीयो जयो यथा सर्वैर्ज्ञायते तथा वावदीति भृशं ध्वनिं करोति। अश्‍वपर्णा अश्‍वपत्रा अश्‍ववाहनयुक्ता इत्यर्थः। तादृशा नो नरोऽस्मदीयाः पुरुषाः संचरन्ति सम्यग्विश्रम्भेण चरन्तु। अस्माकं संबन्धिनो ये रथिनो मुख्यपुरुषास्ते जयन्तु। अत्र विनियोगसंग्रह—  
अथाश्‍वमेधे जीमूत कवचं प्रतिमुञ्चति।  
धन्वना धनुरादत्ते वक्ष्यन्ती ज्यामभिस्पृशेत्।।  
ते संमृशेद्धनुष्कोट्यौ बह्‍वीतीषुधिबन्धनम्।  
रथेति सारथिं तीव्‍रानश्‍वानप्यभिमन्त्रयेत्।।  
रथ काले रथः रथाप्यो भजेत्स्वादुत्रयात्पितॄन्।  
ऋज्यात्मानमनिस्पृश्य ह्या जङ्‍घेत्याहरेत्कशाम्।।  
हस्तं (स्तघ्‍नं) मन्त्रयतेऽहीति (येच्‍वाही, रथंतु वनपञ्चभिः।  
दुन्दुभिं वादयेदाऽमूरत्र मन्त्रास्तु विंशतिः।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-  
दीय तैत्तिरीयसंहिताभाष्ये चतुर्थकाण्डे षष्ठप्रपाठके  
षष्ठोऽनुवाकः ।। ६।।

### ७ 
(अथ चतुर्थाष्टके षष्ठप्रपाठके सप्तमोऽनुवाकः)।  
यदक्र॑न्दः प्रथ॒मं जाय॑मान उ॒द्यन्त्स॑मु॒द्रादु॒त  
वा॒ पुरी॑षात्। श्ये॒नस्य॑ प॒क्षा ह॑रि॒णस्य॑ बा॒हू  
उ॑प॒स्तुत्यं॒ महि॑ जा॒तं ते॑ अर्वन्। य॒मेन॑ द॒त्तं  
त्रि॒त ए॑नमायुन॒गिन्द्र॑ एणं प्रथ॒मो अध्य॑ति-

[[2207]]

ष्ठत् । ग॒न्ध॒र्वो अ॑स्य रश॒नामगृ॑भ्णा॒त्सूरा॒-  
दश्वं॑ वसवो॒ निर॑तष्ट असि॑ य॒मो अस्या॑-  
दि॒त्यो अ॑र्व॒न्नसि॑ त्रि॒तो गुह्ये॑न व्र॒तेन॑। अ॒सि  
सोमे॑न स॒मया॒ विपृ॑क्तः ( १ ) आ॒हुस्ते॒ त्रीणि॑  
दि॒वि बन्ध॑नानि। त्रीणि॑ त आहुर्दि॒वि ब  
न्ध॑नानि॒ त्रीण्य॒प्सु त्रीण्य॒न्तः स॑मु॒द्रे। उ॒तेव॑  
मे॒ वरु॑णश्छन्त्स्यर्व॒न्यत्रा॑ त आ॒हुः प॑र॒मं ज॒-  
नित्र॑म्। इ॒मा ते॑ वाजिन्नव॒मार्ज॑नानी॒मा  
श॒फाना॑ꣳ सनि॒तुर्नि॒धाना॑। अत्रा॑ ते भ॒द्रा  
र॑श॒ना अ॑पश्यमृ॒तस्य॒ या अ॑भि॒रक्ष॑न्ति गो॒-  
पाः। आ॒त्मानं॑ ते॒ मन॑सा॒ऽऽरादजानाम॒वो  
दि॒वा [ २ ] प॒तय॑न्तं पत॒ङ्गम्। शिरो॑ अ-  
पश्यं प॒थिभिः॑ सु॒गेभि॑ररे॒णुभि॒र्जेह॑मानं पत॒त्रि।  
अत्रा॑ ते रू॒पमु॑त्त॒मम॑पश्यं॒ जिगी॑षमाणमि॒ष  
आ प॒दे गोः । य॒दा ते॒ मर्तो॒ अनु॒ भोग॒-  
मान॒डादिद्‍ग्रसि॑ष्ठ॒ ओष॑धीरजीगः। अनु॑  
त्वा॒ रथो॒ अनु॒ मर्यो॑ अर्व॒न्ननु॒ गावोऽनु॒ भगः॑  
क॒नीनाम्। अनु व्राता॑स॒स्तव॑ स॒ख्यमी॑-  
यु॒रनु॑ दे॒वा म॑मिरे वी॒र्य॑म् [ ३ ] ते॒। हिर॑ण्य-  
शृ॒ङ्गोऽयो॑ अस्य॒ पादा॒ मनो॑जवा॒ अव॑र॒  
इन्द्र॑ आसीत्। दे॒वा इद॑स्य हवि॒रद्य॑माय॒न्यो  
अर्व॑न्तं प्रथ॒मो अ॒ध्यति॑ष्ठत्। ई॒-

[[2208]]

र्मान्ता॑सः॒ सिलि॑कमध्यमासः॒ सꣳशूर॑णासो  
दि॒व्यासो॒ अत्याः॑। ह॒ꣳसा इ॑व श्रेणि॑शो य॑-  
तन्ते॒ यदाक्षि॑षुर्दि॒व्यमज्म॒मश्वाः॑। तव॒ शरी॑रं  
पतयि॒ष्ण्व॑र्व॒न्तव॑ चि॒त्तं वात॑ इव॒ ध्रजी॑मान्।  
तव॒ शृङ्गा॑णि॒ विष्ठि॑ता पुरु॒त्राऽर॑ण्येषु॒ जर्भु॑राणा  
चरन्ति । उप [ ४ ] प्रागा॒च्छस॑नं वा॒-  
ज्यर्वा॑ देव॒द्रीचा॒ मन॑सा॒ दीध्या॑नः। अ॒जः  
पु॒रो नी॑यते॒ नाभि॑र॒स्यानु॑ प॒श्‍चात्क॒वयो॑ यन्ति  
रे॒भाः। उष॒ प्रागा॑त्पर॒मं यत्स॒द्यस्थ॒मर्वा॒ꣳ  
अच्छा॑ पि॒तरं॑ मा॒तरं॑ च। अ॒द्या दे॒वान्‍जु  
ष्ट॑तमो॒ हि ग॒म्या अथाऽऽशा॑स्ते दा॒शुषे॒ वा-  
र्या॑णि ( ५ ) ।।

( विपृ॑क्तो दि॒बा वी॒र्य॑मुपैका॒न्नच॑त्वारि॒ꣳशञ्च॑ )।

इति कृष्णयजुर्वेदीयतैत्तिरीयसंहितायां चतुर्थाष्टके  
षष्ठप्रपाठके सप्तमोऽनुवाकः ।। ७ ।।

(अथ चतुर्थकाण्डे षष्ठप्रपाठके सप्तमोऽनुवाकः )।  
षष्ठेऽनुवाके कवचादिसंनाहोऽभिहितः। अथ सप्तमाद्यनुवाकत्रये होमोऽभि घीयते। कल्पः—“यदक्रन्दः प्रथमं जायमान इत्येतौस्त्रिभिरनुवाकैः षट्‍‍‍‍त्रिंशतमश्‍वस्तो-मीयाञ्‍जहोति” इति। तत्र सप्तमानुवाके प्रथमामृचमाह–  
यदक्रन्द इति। हेऽर्वन्यद्यस्मात्कारणाज्‍जायमान उत्पद्यमान एव प्रथम-मादावक्रन्दः क्रन्दितवानसि अहो अग्न्यादीनामहं साधनामिति महान्तं शब्दमकरो-स्तस्मात्कारणात्ते तव जातं महि महत्। अत एवोपस्तुत्यं समीचीनमिति

[[2209]]

सर्वैरपि स्तोतव्यमासीत्। जायमानेम[ ए ]व विशदी क्रियते समुद्रादुद्यन्समुद्रोपल-क्षितादुदकादुत्पद्यमानः। अप्सुयोनिर्वा अश्व इति श्रुतेः। उत वा पुरीषात्, अथवा लौकिकदृष्ट्या पुरीषात्पुंस्त्वशक्तिसंपन्नान्महतोऽश्वादुत्पद्यमानः। जन्मन उपस्तुत्यत्वे दृष्ठान्तद्वयमुच्यते-श्येनस्य पक्षा हरिणस्य बाहू। इवशब्दोऽत्राध्याहतंव्यः। यश्चा श्येनाख्यस्य पक्षिणः पक्षौ शीघ्‍रोत्पतनहेतुत्वात्सर्वैरुपस्तुत्यौ, यथा वा हरिणस्य मृगस्य बाहू पादौ शीघ्‍रगमनहेतुत्वादुपस्तुत्यौ तद्वदित्यर्थः। अथ द्वितीयामृचमाह–  
यमेन दत्तमिति। अत्र यमोऽग्‍निः। अग्‍निर्वाव यम इति श्रुत्यन्तरात्। त्रिषु लोकेषु त्रायते विस्तार्यत इति त्रितो वायुः। यमेनाग्‍निना दत्तनेनमश्वं त्रितो वायुरायुन-ग्रथे योजितवान्। तत इन्द्रः प्रथमः सर्वेषु देवेषु मध्ये प्रथमं प्रवृत्तः सन्नेनमश्‍वमध्यति-ष्ठदधिष्ठितवान्योगक्षेमं संपादयितुमभिमानं कृतवानित्यर्थः। गन्धर्वः कश्चिद्स्याश्‍वस्य रशनां बन्धनहेतुं रज्‍जुमगृभ्णात्स्वीकृतवान्। हे वसवो यूयं सूरादादित्यादिममश्वं निरतष्ट निःशेषेण प्रकाशितवन्तः। यस्याश्‍वस्याग्‍निरानेता, वायुर्योजयिता, इन्द्रोऽभि-मन्ता, गन्धर्वो रज्‍जुग्रहीता, सूर्यप्रकाशेन वसवः प्रकाश यितारस्तादृशोऽयमश्‍व इति स्तूयते। अथ तृतीयामृचमाह–  
असि यम इति। हेऽर्वन्नश्‍व त्वं यमाभिधोऽग्निरसि। तथाऽऽदित्योऽसि। तथा त्रितो वायुरसि। पूर्वोक्तप्रकारेण वाय्वादित्ययोरनुगृहीतत्वात्तद्रूपत्वम्। तथा गुह्येन गोप्बेनाश्‍वमेधाख्येन कर्मणा तत्रत्येन सोमेन च सुमया समये प्राप्तकले विपृक्तो विशेषेण युक्तोऽसि। ईदृशस्य ते तव द्युलोके बन्धनानि बम्धनसाधनानि दामानि त्रीणीत्येयमभिज्ञा आहुः। वणिजो हि शक्त्याधिक्येनात्यु ग्रभश्वं विक्रेतुं ग्रामान्तरे नयन्तास्त्रंभिदांमभिर्बध्‍नन्ति। दक्षिणवामपार्श्‍वयोर्दामद्वयमुभौ पुरुषौ गृह्‍णीतः। यदा दक्षिणभागवर्तिनं द्रष्टुमुद्युङ्‍क्ते तदा वामभागवती तमाकर्षति। तं चेद्द्गष्टुमुद्युङ्‍क्ते तदानीमितर आकर्षति। यदा सदसा पुरतः पलायनं करोति तदा तं वारयितुं गले बद्धमेकं दाम गृहीत्वा पृष्ठतः कश्चिदाकर्षति। तदिदं बन्धनत्रयम्। यद्वा शास्त्रसिद्धं किंचित्कारणत्रयं द्रष्टव्यम्। तदनेन बन्धनत्रयेणाघिकशाक्तिरश्व इति स्तुतो भवति। अथ चतुर्थीमृचमाह–

[[2210]]

त्रीणि त इति। यथा द्युलोके तवोचैःश्रवोरूपस्य वन्धनत्रयमाभिज्ञा आहुस्तथैवाप्सु समुद्रे च। यथा वा वाजपेयेऽप्स्वन्तरमृतमिति मन्त्रेणाश्‍वानप्सु स्‍ना पयन्ति तथाऽपि पूर्वोक्तरीत्या बन्धनत्रयमपेक्षितं तथा समुद्रमध्ये स्थिताया वडवाया बन्धनत्रयमित्येवमभिज्ञा आहुः। उतापि च हेऽर्वन्नश्व ते तव यत्र यस्मिन्पितृवीर्ये परमं जनित्रमुत्तमं जन्मेत्येवंलक्षणाभिज्ञा आहुः, तत्पितृवीर्यं त्वमेव वरुणस्त्रिभिर्बन्धनै-र्निवारणीयो भूत्वा मे मम छन्त्सीव कथयसीव। अयमर्थः—अश्‍वस्य पितृपक्षभागित्वा-न्मातरि स्वल्पायामपि सत्यां प्रौढश्चेदश्वो दृश्येत तस्य पिता प्रौढ इत्युत्प्रेक्षितुं शक्यत इति। अथ पञ्चमीमृचगाह–  
इमा ते बाजिन्निति। हे वाजिन्नश्‍व ते तवेमैतानि दृश्यमानानि अवमार्ज-नानि शरीरशोधनसाधनानि लोहमयानि। यैर्लोहमयैः प्रातःकालादावश्यस्य पांस्वाद्य-पनयनाय शरीरं मृज्यते घर्षणेन शोध्यते तान्यवमार्जनानि। तथा शफानां खुराणां सनितुर्दातुः पाषाणबहुले मार्गे प्रक्षेप्य[प्‍तु]स्तव शफभेदनपरिहारार्थमिमा निधानैतानि लोहमयान्यावरणविशेषरूपाणि निधीयन्ते शफेष्विति निधानानिराजानो हि महार्हणां प्रौढानामश्‍वानां लोहमयैः साधनैः प्रतिदिनं कण्डूरपनयन्ति, शफेषु च लोहपत्राणि कीलयन्ति। किंच ते तव भद्राः सुवर्णांदिखचितत्वेन कल्याणरूपा रशनाः खलीन-लोहकक्ष्याः पुच्छपत्रा अत्रास्मिन्नेव देशे स्थापिता अहमप्यपश्यम्। कीदृशस्य तव, ऋतस्य सत्यस्य बहुमूल्यार्हस्येत्यर्थः। कीदृश्यो रशना हति ता विशेष्यन्ते-या रशना गोपाः पष्ठदेशव्यथादिपरिहारेणाश्‍वं गोपायन्त्योऽभिरक्षन्ति उपर्यारूढं पुरुषमभितः पतनादिभ्यः पालयन्ति। अथ षष्ठीमृचमाह–  
आत्मानां त इति। हेऽश्‍व ते तवाऽऽत्मानं स्वरूपमारात्समीप एव मनसा चित्तेनाजानामभिज्ञातवानस्मि। कीदृशमात्मानम्, अत्रो रक्षकम्। शीघ्रगामी ह्यश्‍वः परसैन्यभञ्जनेन स्वामिनं रक्षति। तथा दिवा षतयन्तमाकाशेन धावन्तम्। त्वदीय-धावनवेलायं वेगातिशयेन भूमेराक्रमणं केनापि द्गष्टुं न शक्यत इत्यर्थः। यस्मादाका-शगामी तस्मादेव च पतङ्गं पक्षिसदृशम्। तथा त्वदीयं शिरोऽप्यहमपश्यम्। कीदृशं शिरः, सुगेभिर्गन्तुं शक्यैररेणुभिर्धुलिरहितैः पथिभिराकाशमा–

[[2211]]

र्गैजेंहमानं शीघ्‍रगतियुक्तमत एव पतत्रि पक्षिसदृशम्। यदा ह्ययमश्‍वः प्रायेण भूमि-स्पर्शं विनाऽऽकाशमार्गे धावति तदानीं पाषाणादिरहितत्वादयं मार्गः सुगामो भूमि-स्पर्शबाहुल्याभावाद्धूलिरहितश्च। तथाविधमार्गेण धावतोऽश्‍वस्योपरिवर्तिं शिरः सुखेन द्रष्टुं शक्यते, उन्नतदेशवर्तित्वाद्धूल्यावरणाभावाच्‍चेति। ईदृशवेगवानश्‍व इति स्तुतिः। अथ सप्तमीमृचगाह—  
अत्रा ते रूपमिति। हेऽश्व यदा यस्मिन्काले ते तव भोगं घृतमुद्रादि-भक्षृणरूपमनु मतों मनुष्यः परिचारक आनड् भोगं प्राप्तवान्। प्रौढेषु राजगृहादिष्व-श्‍वघासार्थं दत्तैर्घृतमुद्‍गादिभिः परिचारका अमि जीवन्तीति प्रसिद्धम्। आदिदीदृशवृ-त्तान्तादनन्तरमेव ग्रसिष्टोऽतिशयेन ग्रसिदुकामस्त्वमोषधीश्चणकाद्या अजीगः प्रापितो-ऽसि। अत्रास्मिन्नवसरे ते तत्र रूपमुत्तमं सर्वोत्कृष्टमित्यपश्यमहं निश्चितवानस्मि। कीदृशस्य तव, इषोऽन्नानि आ समन्तात्पदे प्राप्तुं गोर्गच्छतः। कीदुशं रूपम, जिगीष-माणं जेतुमिच्छायुक्तम्। अयमर्थः- प्रौढराजगृहे त्वदीयभोगमनु अश्‍ववारा नीचाः सर्वेऽपि सम्यग्भुञ्जते। त्वं च राजाज्ञया केनाप्यनिवारितः संश्चणकादिक्षेत्रेषु स्वेच्छया गच्छसि। अस्मिन्‍नवसरे त्वन्मुखेन सर्वाण्यन्‍नानि प्राप्‍तुं शक्यन्ते, विजयश्च भविष्यति। एवं त्वदीयमहिमानं निश्चितवानस्मीति।  
अथाष्टमीमृचमाह—  
अनु त्वेति। हेऽर्वस्त्वामनु रथः प्रवर्तते। नहि त्वया विना रथो गन्तुं शक्तः। मयों मर्त्योऽश्‍ववारस्त्यामनु जीवति। तच्च पूर्वमेवोदाहृतम्। गावोऽपि त्वागनु जीवन्ति, बालस्य तव क्षीरनवनीताद्यर्थं प्रवृद्धस्य तव घृतार्थ च गाः पोषयन्ति। कनीनां कन्यकानां बालानां दासीनां भमः सौभाग्यं त्वामनु संपद्यते। अश्‍वशालाप-रिचारार्थं हि ता अन्‍नवस्त्रदानेन त्वत्स्वामिनः पोषयन्ति। व्‍रातासो व्‍राताः सेनारूपा मनुष्यसंघास्तव सख्यमनु त्वदीयं साहाय्यमनु पश्चादीयुर्जयं प्राप्‍नुवन्ति। देवाः प्रजाप-त्यादयस्ते वीर्यं त्वदीयं सामर्थ्यमनुपलक्ष्य ममिरे स्वकीयहविष्ट्‍वेन प्रमितवन्तः। ईदृ-शोऽयमश्‍व इति स्तुतिः। अथ नवमीमृचमाह—

[[2212]]

हिरण्मशृङ्ग इति। अयमश्‍वो हिरण्यशृङ्गो हिरण्यसमानवर्णः शृङ्गस्था नीयो मूर्धप्रदेशो यस्यासो हिरण्यशृङ्गो हिरण्याङ्‍‍कित इत्यर्थः। अयो लोहव दत्यन्तदृढः। अस्याश्‍वस्य पादा मनोजवा मनोवृत्तिसदृशेन वेगातिशयेन युक्ताः। एतेनाश्‍वेनोच्‍चैः-श्रवसा त्वेनेन्द्रोऽप्यवये निकृष्ट एवाऽऽसीत्। देवा इत्सर्वे हि देवाः स्वयमत्याश्‍वस्य संबन्धि हविरद्यं हविर्भक्षणमायन्प्राप्तवन्त एतदीयमेव हविरत्तुं योग्य-मिति निश्चितवन्तः। प्रथम आद्यो यः प्रजापतिरर्वन्तमेनमश्‍वमध्यतिष्ठदधिष्ठितवान्स्व-कीयत्वेन स्वीकृतवान्सोऽप्येतदीयमेव हविरद्यामिति निश्चितवान्।  
अथ दशमीमृचमाह–  
ईर्मान्ताम इति। सर्वेऽप्बश्‍वा एवंबिधाः। कीदृशा इति तदुच्यते-ईर्गान्तासः नलभानो जघनभागाश्चाश्‍वस्यान्तौ, तावीर्मौ प्रसृतावुन्नतौ येषां त ईर्मान्तासः। सिलिकं संकुचितं निम्‍नं मध्ये पृष्टभागे येषा ते सिलिकमध्यमासः। यत्र मनुष्या आरोहम्ति स देशो निम्‍नः। न तु गजस्यवे पृष्ठभाग उन्नतः। संसूरणासो युद्धे जयहेतुत्वेन सम्य-क्शूराः। दिव्यासो ग्रामगमनादिरूपव्यवहारनिष्पादकाः। अत्याः संततगमनशीलाः। ते च हंसा इव श्रेणिशः संघशो यतन्ते। यथा हंसाः पङ्‍‍क्तिबद्धाः संधीभूयाऽऽकाशे यतन्ते गच्छन्त्येवमश्‍वा अपि बहवः संहता युद्धाय प्रयतन्ते। यद्यस्मात्कारणदश्‍वा दिव्यं क्रीडाविजिगीषाद्यार्थमज्मं गमनमाक्षिषुर्व्याप्‍तवन्तस्तस्मादश्‍वजातिमात्रस्ययैवं प्रशस्तत्वात्स क्रतुनिष्पादकः प्रकृतोऽश्‍वः प्रशस्त इति किमु वक्तव्बः। अथैकादशीमृचमाह–  
तव शरीरमिति। हेवर्वंस्तव शरीरं षतयिष्णु पतनशीलं शीघ्‍रगमशील-मित्यर्थः तव चितं वात इव वातसदृशश्च(शं च )। वायुः कीदृशः, घ्‍रजीमान्वेनवान्। तव शृङ्गाणि शृङ्गस्थानीयानि। उपरि प्रक्षिप्‍तान्यायुधानि विष्ठिता विशेषेण तत्र तत्र स्थितानि साधितानि। अश्‍वस्योपरि क्वचिदिषुधिः क्यचित्खड्‍ग इत्येवं बहून्बायुधानि प्राप्यन्ते। तानि च पुरुषु बहुषु अरण्येषु ग्रामेन्यो बहिर्भूतेषु युद्धप्रदेशेषु जर्भुराणा परसैन्यान्यतिशयेन भरमाणानि चरन्ति प्रवर्तन्ते। अत द्वादशीमृचमाह–

[[2213]]

उष प्रागादिति। वाजी क्रतुद्वाराऽन्नहेतुरर्वाऽयमधः शसनमस्प्रिन्क्रतौ वि-शासनस्थानं प्रत्युपप्रागात्समीपं प्राप्‍तवान्। किं कूर्वन्, देवद्रीचा मनसा दीध्यानः देवा-नाञ्चति प्राप्‍नोतीति देवद्यङ् तादृशेन निरन्तरं देवविषयेण मनसा ध्यानं कुर्वन्। अजः प्रजापतिः पुरो नीयतेऽऽस्मादश्वात्पूर्वमृत्विग्भिर्नीयते, प्रजापतिं पुरतो नीयते। अस्या-श्‍वस्य नाभिर्भाभ्युपलक्षितं शरीरं प्रजाषतिमनु नीयते। अस्याश्यस्य पश्चात्पृष्ठभागे कवयो विद्वांस ऋत्विजो रेभा यन्ति स्तुतिं कुर्वाण गच्छन्ति। अथ त्रयोदशीमृचमाह–  
उप प्रागादिति। अर्वाञ्शीघ्‍रगमनवानयमश्वः परममुत्कृष्टं यत्सधस्थं शमि-तृभिः सह स्थातुं योग्यं यत्त्स्थानमस्ति तदुपप्रागात्तत्समीपं प्राप्तवान्। किमर्थम्, पितरं मातरं चापि प्राप्‍तुं स्वर्मलोके दिव्यो यः पिता या च माता दिव्या तावुभौ प्राप्‍तुं देवताजन्मन इत्यर्थः। हेऽश्वाद्यास्मिन्दिने जुष्टतमोऽतिशयेन प्रीतः सन्देवान्गम्याः प्राप्‍नुहि। अथानन्तरं दाशुषे हविर्दत्तवते यजमानाय वार्याणि वरणी यानि फलानि अयमृत्विक्संघ आशास्ते प्रार्थयति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे षष्ठप्रपाठके  
तृतीयोऽनुवाकः ।। ७।।  

### ८ 
(अथ चतुर्थाष्टके षष्ठप्रपाठकेऽष्टमोऽनुवाकः)।  
मा नो॑ मि॒त्रो वरु॑णो अर्य॒माऽऽयुरिन्द्र॑ ऋ-  
भु॒क्षा म॒रुतः॒ परि॑ ख्यन्। यद्वा॒जिनो॑ दे॒व  
जा॑तस्य॒ सप्तेः॑ प्रव॒क्ष्यामो॑ वि॒दथे॑ वी॒र्या॑णि।  
यन्नि॒र्णिजा॒ रेक्ण॑सा॒ प्रावृ॑तस्य रा॒तिं गृ॑भी॒-  
तां मु॑ख॒तो नय॑न्ति। सुप्रा॑ङ॒जो मेम्य॑द्

[[2214]]

वि॒श्वरू॑प इन्द्रापू॒ष्णोः प्रि॒यमप्ये॑ति॒ पाथः॑।  
ए॒ष च्छागः॑ पु॒रो अश्वे॑न वा॒जिना॑ पू॒ष्णो  
भा॒गो नी॑यते वि॒श्वदे॑व्यः । अ॒भि॒प्रियं॒ यत्पु॑-  
रो॒डाश॒मर्व॑ता त्वष्टेत् [ १ ] ए॒न॒ꣳ सौ॒श्र॒व॒-  
साय॑ जिन्वति । यद्धविष्य॑मृतु॒शो दे॑व॒यानं॒  
त्रिर्मानु॑षाः॒ पर्यर्श्व॒ नय॑न्ति । अत्रा॑ पू॒ष्णः  
प्र॑थ॒मो भाग॒ ए॑ति य॒ज्ञं दे॒वेभ्यः प्रतिवे॒दयन्न॒-  
जः। होता॑ऽध्व॒र्युराव॑या अग्निमि॒न्धो ग्रा॑व  
ग्रा॒भ उ॒त शꣳस्ता॒ सुवि॑प्रः । तेन॑ य॒ज्ञेन॒  
स्व॑रंकृतेन॒ स्वि॑ष्टेन व॒क्षणा॒ आ पृ॑णध्वम्।  
यू॒पव्र॒स्का उ॒त ये यू॑षवा॒हाश्‍च॒षालं॒ ये अ॑  
श्बयू॒पाय॒ तक्ष॑ति । ये चार्व॑ते॒ पच॑नꣳ सं॒भ-  
र॑न्त्यु॒तो [ २ ] तेषा॑म॒भिगू॑र्तिर्न इन्वतु । उ-  
प॒प्रागा॑त्सु॒मन्मे॑ऽधायि॒ मन्म॑ दे॒वाना॒माशा॒  
उप॑वी॒तपृ॑ष्ठः । अन्वे॑नं॒ विप्रा॒ ऋष॑यो मदन्ति  
दे॒वानां॑ पु॒ष्टे च॑कृमा सु॒बन्धु॑म् । यद्वा॒जिनो  
दाम सं॒दान॒मर्व॑तो॒ या शी॑र्ष॒ण्या॑ रश॒ना र-  
ज्‍जु॑रस्य । यद्वा॑ घास्य॒ प्रभृ॑तमा॒स्ये॑ तृण॒ꣳ  
सर्वा॒ ता ते॒ अपि॑ दे॒वेष्व॑स्तु । यदश्‍व॑स्य क्र॒-  
विषः [ ३ ] मक्षि॒काऽऽश॒ यद्वा॒ स्वरौ॒ स्व-  
धि॑तौ रि॒प्‍तमस्ति॒ । यद्धस्त॑योः शमि॒तुर्यन्न॒  
खेषु॒ सर्वा ता॒ ते अ॒पि॑ देवेष्व॑स्तु । यदूव॑घ्य-

[[2215]]

मु॒दर॑स्याप॒वाति॒ य आ॒मस्य॑ क्र॒विषो॑ ग॒न्धो  
अस्ति॑ । सु॒कृ॒ता तच्छ॑मि॒तारः॑ कृण्वन्तू॒त  
मेध॑ꣳ शृत॒षाकं॑ पचन्तु । यत्ते॒ गात्रा॑द॒ग्‍नि-  
ना॑ प॒च्यमा॑नद॒भि शूलं॒ निह॑तस्यावधाव॑ति ।  
मा तद्‍भूम्या॒मा श्रि॑ष॒न्मा तृणे॑षु देवेभ्य॒स्त-  
दु॒शद्‍भ्यो॑ रा॒तम॑स्तु ( ४ ) ।।  
(इदु॒ता क्र॒विषः श्रिषत्स॒प्त च॑)।  
इति कृष्णयजुर्वेदीयतैत्तिरीयसंहितायां चतुर्थाऽष्टके  
षष्ठप्रपाठकेऽष्टमोऽनुवाकः ।। ८ ।।

(अथ चतुर्थकाण्डे षष्ठप्रपाठकेऽष्टमोऽनुवाकः)।  
सप्तमेऽनुवाकेऽश्वस्तोमीयमन्त्राः केचिदुक्ताः। अश्‍वस्तोत्रमश्‍वस्तोमस्त-त्प्रतिषादका अश्‍वस्तोमीयाः । अथाष्टमे त एवान्ये केचिदुच्यन्ते । अनुवाकभेदस्तु सांप्रदायिकोऽयज्ञसंयुक्तेषु प्रयोगेषु मन्त्रभेदार्थो वा ।  
तत्राष्टमेऽनुवाके प्रथमामृचमाह–  
भा नो मित्र इति । मित्रादयः प्रसिद्धाः । एति सर्वदा गच्छती * त्यायुः। ऋभवो देवाः क्षी(क्षि)यन्ति निवसन्‍त्‍यस्मिन्‍निति ऋभुक्षाः प्रजापतिः । मरुतो देवान्त-राणि । ते सर्वेऽपि नोऽस्मान्मा परिख्यन्मा निन्दयन्तु–( न्दन्तु ) । यद्यस्माद्वाजिनो यागद्वाराऽन्‍नसाधनस्य देवार्थमुत्पन्‍नस्य देवार्थमुत्पन्‍नस्य सप्तेरश्‍वस्यवीर्याणि सामर्थ्यानि विदथेऽस्मित्बज्ञे प्रवक्ष्यामो वयं प्रकर्षेण कथयिष्यामस्तस्मादस्मान्‍निन्दा न युक्तेत्यर्थः । अथ द्वितीयामृचमाह–  
यन्‍निर्णिजेति । निर्णिजा प्रोक्षणादिकृतया शुद्ध्या रेक्णसा सुवर्णरजतादि-मणिरूपेज धनेन च प्रावृतस्य प्रकर्षेण सर्वतो वेष्टितस्य, अश्वमेधे हि चत्वार ऋत्विजः समुक्षन्तीति प्रोक्षणं हिरण्ययाः काचा इत्यादिना सुवर्णादिमणिभि-  
* ख पुस्तके “आयुर्वायुरित्येबंरूपः क्वचित्माठो भवितुं युक्त” इति टिप्पणी।

[[2216]]

रलंकारश्चाभिधीयते । अतस्तथाविधस्य संबन्धिनीं गृभीतां हरते स्वीकृतां रातिं हविषो दानं मुखतोऽग्ने यद्यदा नयन्ति ऋत्विजः संपादयन्ति तदानीमजो गति मानश्वः सुप्राङ् सुष्ठु प्रकृष्टान्देवान्प्राप्‍नुवन्मेम्यत्, मेभ्यदिति हेषाशब्दस्यानुकरणम । विश्वरूपो नाना-रूपः सन्‍निन्द्रापूष्णोरिन्द्रपूषप्रभृतीनां देवानां प्रियं पाथोऽष्येति प्रीतिकरमन्‍नभावं प्राप्‍नोति । अथ तृतीयामृचमाह— एष च्छाग इति।  
वाजिनाऽन्‍नसाधनेनाश्‍वेन सह यः कश्चिदजः षुरो नीयते तस्मादश्‍वात्पूर्वंभागे । कीदृशोऽजः, पूष्णो भागः पूषदेवताया भागस्वरूषो विश्‍वदेव्यो विश्‍वेभ्यो देवेभ्यो हितः। अभिप्रियं सर्वतः प्रीतिकरं पुरोडशवत्स्वादुभूतमनेनजमर्वताऽश्‍वेन सह त्वष्टे-त्त्वष्टैव सौश्रवसाय श्रूयते सर्वैरपि जनैः प्रीतिपूर्वकमिति श्रवोऽन्नं सुष्ठु श्रवः सुश्रव-स्तस्य भावः सौश्रवसस्तस्मै सम्यक्शोभनभावाय यग्रस्मात्कारणाज्‍जिन्वति प्रीणयति तस्मादयमजः पुरो नीयते । अश्‍वमेधप्रकरणे पौष्णमन्वञ्‍चमित्येवं पृषदेवताकमजं विधास्यति स पूर्वो नेतव्यः । तद्विषयोऽयं मन्त्रः । अनेन न्यायेन पूर्वमन्त्रोऽप्यज-विषयो योजयितव्यः । अश्‍वमेधप्रकरण ऐन्द्रापौष्णुपरिष्टा दिति व्यासक्तदेवताकस्या-जस्म श्रूयमाणत्वाच्‍च । अथ चतुर्थीमृचमाह–  
मद्धविष्यमिति। यद्यत्र मानुषा ऋत्विजोऽश्‍वं त्रिः परिणयन्ति त्रिवारं प्रदक्षिणी कुर्वन्ति । कीदृशमश्‍वं, हविष्यं हविषो योग्यम् । ऋतुशो देवयानमृता वृतौ देवान्ग-च्छन्तम् । अत्रास्मिन्देशेऽजः प्रथम एति । कीदृशोऽजः, पूष्णो भागः । किं कुर्वन्, देवेभ्यो यज्ञं प्रतिवेदयन्, हे देवा यज्ञः प्रवर्तत इस्येवं दवेभ्यो ज्ञापयन् । अथ पञ्चमीमृचमाह–  
होताऽघ्वर्युरिति । यो यस्मिन्यज्ञे होता विद्यते, यश्चाघ्वर्युरावया आ समन्ता-द्वेति गच्छति तत्र तत्रानुष्ठानाय शीघ्‍रं प्रवर्तत इत्यावयाः, योऽप्यग्निमिन्धोऽग्नेर्दीपक आग्नीध्रः, यश्च ग्रावग्राभो ग्रावस्तुत्, उतापि च शंस्ता यः प्रशास्ता, यश्च सुविप्रः प्रस्तोता, एते सर्वेऽपि स्वरंकृतेन सुष्ठ्वलंकृतेनापेक्षितद्रव्यैः संपूर्णेने त्यर्थः । स्विष्टेन सुष्ठूवनुष्ठितेन [तेन] यज्ञेनाश्‍वमेयेन वक्षणाः फलवाहिनीर्घृतकूल्या आपृणघ्वं हे होत्रा-दयो यूयं सर्वेऽप्यापूरयघ्वम्।

[[2217]]

अथ षष्ठीमृचमाह–  
यूपव्रस्का इति । ये यूपव्‍रस्का यज्ञार्थं यूपं वृश्चन्ति, उतापि च ये यूपवाहाश्छिन्नं यूपं यज्ञभूमौ वहन्ति, येऽप्यन्येऽश्वयूपार्थं चषालं यूपकटकं तक्षति तक्षणेन संस्कृर्वन्वि, उतो अपि च येऽप्यन्ये पुरुषा अर्वतेऽर्वार्थं पचनं पाकसा धनकाष्ठं संभरन्ति संपादयन्ति, तेषां सर्वेषामभिगूर्तिः संकल्पो नोऽस्मानिन्वतु प्रीणयतु । अथ सप्‍तमीमृचमाह–  
उप प्रागादिति । सुष्ठु मदहेसुरतिहर्षकारणं फलं सुमत्तदस्मानुपप्रागत्समीपे प्राप्नोति । मन्म मननीयं फलं मे मदर्थमधायि देवैः संपादितम्। उप वीतप्टष्ठः कमनी-यपृष्ठोऽयमश्‍वो देवानामाशा देवैराशासनीयानि हवींषि उपप्रागाद्देवहविष्ट्‍वं प्राप्नोती-त्यर्थः। ऋषयो विप्रा अभिज्ञातार ऋत्विज एनमश्‍वमनु मदन्ति अनुकूलैः स्तोत्रैर्हष-यन्तु । देवानां पुष्टे पुष्ट्यर्थं सुबन्धु चकृमैनमश्‍वं बन्धुवदत्यन्तप्रियं चकृम अथाष्टमीमृचमाह–  
यद्वाजिन इति । वाजिनोऽश्‍वस्य यद्दाम गलबन्धनं, यच्‍च संदानं पृष्ठपादे बन्धनसाधनं दाम पादसंदानादि, अश्‍वा गले बद्धा अपि पुनः पृष्ठपादे रज्‍ज्‍वन्तरेण बध्यन्ते, या चार्वतोऽश्‍वस्य शीर्षण्या रशना शिरसि संबद्धा रज्‍जुः, याऽप्यन्या पुच्छल-ग्नाऽस्याश्‍वस्य रज्‍जुः, यद्वा यदपि आ[अस्याऽऽ]स्ये मुखे प्रभृतं क्षिप्तं तृणं, सर्वा वा तत्सर्वमपि देवेष्वपि प्राप्तस्य ते तव यजमानस्यास्तु विद्यताम् । यथेह लोके सर्वसाधनसंपूर्णोऽश्‍वस्तवास्ति तद्वत्परलोकेऽप्यस्‍त्‍वित्यर्थः ।  
अथ नवमीमृचमाह–  
यदश्‍वस्येति । अस्याश्‍वस्य क्रविषः क्रव्यं यन्मासं मक्षिकाऽऽश मक्षिका भक्षितवती, यद्वा यच्‍च रक्तं स्वरावञ्जनार्थे शकले स्वधितो छेदनहेतौ शस्त्रे च रिप्तमी-षल्लिप्‍तमस्ति, यदपि शमितुर्हस्तयोर्लिप्‍तं, यच्‍च तदीयेषु नखेषु लिप्‍तं, हेऽश्‍व ते त्वदीयं सर्वा ता तत्सर्वं देवेष्वप्यस्तु देवेष्वव हुतं भवतु । यथा पूर्व-  
* सर्वपुस्तकेषु उपेत्यधिक्रम् ।

[[2218]]

मन्त्रे नियोजनकालीना गलशिरःपादादिबन्धनरज्‍जवो देवेषु समर्पिता एवमत्रं मांसलेशोऽपि देवेषु समर्प्यते। अथ दशमीमृचमाह–  
यदूवघ्यमिति । उदरस्य मध्ये यदूवघ्यमर्धजीर्णपक्वं शकृदादि दुर्गन्धरू पेण वायुना सहाऽऽगच्छति, य आमस्यापक्‍वस्य क्रविषो मांसस्य गन्धो दुःसहोऽस्ति तत्सर्वं सुकृता सुकृतं यथा भवति तथा शमितारः कृण्वन्तु । उतापि च मेघं यज्ञयोग्यं शृत-पाकामपाकविपाकौ परित्यज्य सम्यक्पक्‍वं यथा भवति तथा पचन्तु। अथैकादशीमृचमाह–  
यत्ते गात्रादिति । हेऽश्‍वाग्निना पच्यमानात्ते तव गात्राच्छरीरावयवसकाशा-द्यदल्पमवधावति अशृतं सद् भूमौ पतति, निहतस्य नितरां हव्यमानस्य तवाभि शूलं शूले सक्तं यद्यदङ्गमवधावति, तदङ्गं भूम्यामपि मा श्रिषच्छ्‍‍लिष्टं लग्नं मा भूत्तृणेष्वपि लग्नं मा भूत् किंतूशदभ्यः कामयमानेभ्यो देवेभ्यो रातं दत्तमस्तु ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे षष्ठप्रपाठकेऽ  
ष्टमोऽनुवाकः ।। ८ ।।

### ९ 
(अथ चतुर्थाष्टके पष्टप्रपाठके नवमोऽनुवाकः)।  
ये वा॒जिनं॑ परि॒पश्य॑न्ति प॒क्वं य ई॑मा॒हुः  
सु॑र॒भिर्निर्ह॒रेति॑ । ये चार्व॑तो माꣳभि॒क्षामु॒-  
पास॑त उ॒तो तेषा॑मा॒भिगू॑र्तिर्न इन्वतु । यन्नी-  
क्ष॑णं मा॒ꣳस्पच॑न्या उ॒खाया॒ या पात्रा॑णि  
यू॒ष्ण आ॒सेच॑नानि । ऊ॒ष्म॒ण्या॑ऽपि॒धाना॑  
चरू॒णाम॒ङ्‍का सू॒नाः परि॑ भूष॒न्त्यश्‍व॑म्।  
निक्रम॑णं नि॒षद॑नं वि॒वर्त॑नं यच्‍च॒ षड्‍वी॑श॒-  
मर्व॑तः। यच्‍च॑ प॒पौ यच्‍च॑ घा॒सिम् ( १ )  
ज॒घास॒ सर्वा॒ ता ते॒ अपि॑ दे॒वेष्व॑स्तु । मा

[[2219]]

त्वा॒ऽग्निर्घ्‍व॑नयिद्‍धू॒मग॑न्धि॒र्मोखा भ्‍राज॑न्त्य॒भि  
वि॑क्त॒ जघ्‍रिः॑ । इ॒ष्टं वी॒तम॒भिगू॑र्तं॒ वष॑ट्‍कृतं॒  
तं दे॒वासः॒ प्रति॑ गृभ्ण॒न्त्यश्व॑म् । यदश्‍वा॑य॒  
वास॑ उपस्तृ॒णन्त्य॑धीवा॒सं या हिर॑ण्यान्यस्मै ।  
सं॒दान॒भर्व॑र्न्त पड्‍वी॑शं प्रि॒या दे॒वेष्वा या॑मय-  
न्ति । यत्ते॑ सा॒दे मह॑सा॒ शूकृ॑तस्य॒ पार्ष्णि॑या  
वा॒ कश॑या [ २ ] वा तु॒तोह॑ । स्रु॒चेव॒ ता  
ह॒बिषो॑ अध्व॒रेषु॒ सर्वा॒ ता ते॒ ब्रह्म॑णा सूद-  
यामि । चतु॑स्त्रिꣳशद्वा॒जिनो॑ दे॒वब॑न्धो॒र्वङ्‍‍क्री  
रश्‍व॑स्य॒ स्वधि॑तिः॒ समे॑ति । अच्छि॑द्रा॒ गा-  
त्रा॑ व॒युना॑ कृणोत॒ परु॑ष्परुरनु॒घुष्या वि  
शस्त॑ । एक॒स्‍त्‍वष्टु॒रश्‍व॑स्या विश॒स्ता द्वा य॒-  
न्तारा॑ भवत॒स्तथ॒र्तुः या ते॒ गात्रा॑णामृतु॒था  
कृ॒णोमि॒ ताता॒ पिण्डा॑नां॒ प्र जु॑होम्य॒ग्नौ ।  
मा त्वा॑ तपत् [ ३ ] प्रि॒य आ॒त्माऽपि॒यन्तं॒  
मा स्वधि॑तिस्त॒नुव॒ आ ति॑ष्ठिपत्ते । मा ते॑  
गृ॒घ्‍रुर॑विश॒स्ताऽति॒हाय॑ छि॒द्रा गात्रा॑ण्य॒सि-  
ना॒ मिथू॑ कः । न वा उ॑वे॒तन्‍म्‍रि॑यसे॒ न रि॑-  
ष्यसि दे॒वाꣳ इदे॑षि प॒थिभिः॑ सु॒गेभिः॑ । हरी॑  
ते॒ युञ्जां॒ पृष॑ती अभूता॒मुपा॑स्थाद्वा॒जी धु॒री  
रास॑भस्य । सु॒गव्यं॑ नो वा॒जी स्वश्वि॑यं  
पु॒ꣳसः पु॒त्राꣳ उ॒त वि॑श्‍वा॒पूष॑ꣳ रयिम् । अ॒-

[[2220]]

ना॒गा॒स्‍त्‍वं नो॒ अदि॑तिः कृणोतु क्ष॒त्त्रं नो॒  
अश्‍वो॑ वनताꣳ ह॒विष्मा॑न् [ ४ ]।  
(घा॒सिं कश॑या तपद्र॒यिं नव॑ च)  
इति कृष्णयजुर्वेदीयतैत्तिरीयसंहितायां चतुर्थाष्टके  
षष्ठप्रपाठके नवमोऽनुवाकः ।। ९ ।।  
अश्म॒न्य इ॒मोदे॑नमा॒शुः शिशा॑नः॒ प्राचीं॑ जी॒मूत॑स्य॒ यदक्र॑न्दो॒ मा नो मि॒त्रो वरु॑णो॒ ये॒ वा॒जिनं॒ नव॑ ।। ९ ।।  
अश्‍वन्म॑नो॒युजं॒ प्राची॒मनु शर्म॑ यच्छतु॒ तेषा॑म॒भिगू॑र्तिः॒ षट्च॑त्वारिꣳशत् ।। ४६ ।।  
हरिः॑ ॐ ।  
इति कृष्णयजुर्वेदीयतैत्तिरीयसंहितायां चतुर्थाऽष्टके  
षष्ठः प्रपाठकः ।। ६ ।।

(अथ चतुर्थकाण्डे षष्ठप्रपाठके नवमोऽनुवाकः)।  
अष्टमेऽनुवाके पूर्वानुवाकबदश्वस्तोमीयाः केचिन्मन्त्रा उक्ताः । अथ नवमेऽ-विशिष्टा अश्‍वस्तोत्रमन्प्रा उच्यन्ते । तत्र प्रथमामृचमाह—  
ये बाजिनमिति । ये पुरुषा वाजिनमेतमश्‍वं पक्‍वं पाकं प्राप्तं परिपश्यन्ति षरित आगत्याऽऽदूरेण पश्यन्ति, य ईं येऽप्यन्ये सुरभिः सुगन्धोऽयमश्‍वोऽस्मान्निर्हर निष्कृ-ष्याल्पमाहरेत्याहुः, उतो अपि च ये चान्येऽर्वतोश्‍वस्य संबन्धिनीं मांसभिक्षामुपासते प्रार्थयन्ते, तेषां सर्वेषामभिगूर्तिः संकल्पो न इन्वतु प्राप्‍नोत्वस्माकं श्रेयते भवत्वित्यर्थः। अथ द्वितीयामृचमाह–  
यन्नीक्षणमिति। मांसं पच्यते यस्यामुखायां सा मांस्पचनी, तस्या उखाया नीक्षणं नितरमीक्षणमादरेण दर्शनं यदस्ति, यानि च पात्राणि यूष्णो रसस्याऽऽसेचनानि सर्वतः सेचनाधारभूतानि, चरूणां मांसादीनामपिधानाऽऽच्छादनपात्राणि

[[2221]]

ऊष्मण्योष्मरक्षणार्थानि यानि सन्ति, अङ्का मांसलेनाङ्‍‍किताः सूनाः स्वधितिवेत-सशाखाद्या याः सन्ति, तानि सर्वाण्यश्‍वं परिभूषन्ति अश्‍वस्य यत्कार्यं तदेव कुर्वन्तीत्यर्थः । अथ तृतीयामृचमाह–  
निष्क्रमणमिति । निष्क्रमणमश्‍वस्य पादप्रक्षेपस्थानं निषदनं निवासस्थानं विवर्तनं परिवर्तनस्थानं च यदस्ति, यदप्यर्वतोऽश्‍वस्य पड्‍बीशं पादबन्धनस्थानं पादक्षुण्णरजो वाऽस्ति, यदप्युदकं पपौ, यच्‍च घासिं तृणादिकं जघास भक्षितवान्, ते त्वदीयं सर्वा ता तत्सर्वं देवेष्यप्यस्तु देवेष्वेव समर्पितं भवतु ।  
अथ चतुर्थीमृचमाह–  
मा त्‍नाऽग्निरिति । हेऽश्व त्वां धूमगन्धिर्धूमगन्धापादकोऽग्निर्मा ध्वनयित्पा कश-ब्दोपेतं मा करोतु । काष्ठविशेषयुक्तेन केनविदग्निना पक्वमोदनादिकं धूमगन्धो पेतं भवति । तथा दुष्पाकेन(ण) कुशब्दं यथा भवति तथा पच्यन्ते । तदुभयमत्र मा भूदित्यर्थः । किंच भ्राजन्त्युखा सम्यक्‍तप्ता स्थाली माऽभिविक्तातिपा केनाभितो विक्तं विदग्धं मा करोतु । त्वं तु जघ्‍रिराघ्‍राणयोग्यः सुगन्धो भ (न्विर्म) वेति शेषः । इष्ट-मन्तयन्तेच्छाविषयं वीतं कान्तं रमणीयपाकमभिगूर्तंदेवयोग्यमस्त्विति यजमानैः संकल्पितं वषट्‍कृतं वषट्‍कारेण प्रदत्तमश्वं देवाः प्रतिगृभ्णन्ति देवाः स्वी कुर्वन्तु । अथ पञ्चमीमृचमाह–  
यदश्वायेति । हन्यमानस्याश्‍वस्याधस्ताद्वस्त्रमुपरिष्टाच्‍च किंचिद्वस्त्रं प्रसार यन्ति, तदुभयमत्र वासःशब्देनाधीवासशब्देन चोच्यते । यद्वासोऽश्वार्थमुपस्तृणन्त्यधः प्रसार-यन्ति, यच्‍चाधि (धी)वासमुपर्याच्छदयन्ति, यानि चान्यानि हिरण्यमण्यादीन्यस्मा अश्‍वार्थं संपादितानि, अर्वन्तमर्वतोऽश्‍वस्य यत्संदानं बन्धनसाधनं दाम, यच्‍च पड्‍बीशं पादबन्धनस्थानगता रज्‍जुस्तानि सर्वाणि देवेषु प्रिया प्रियाणि भूत्वाऽऽयाम-यन्ति सर्वतः प्रसारयन्तु । अत षष्ठीमृचमाह–  
यत्ते साद इति । हेऽश्व तव सादे नमने ( महसोत्सवेन ) शूकृतस्य शूकारो ध्वन्यनुकरणं प्रौढस्याश्‍वस्य शीघ्रगमने शूकारो जायते, तेन शूकारेण युक्तस्य शीघ्रगमनायोपर्यारूढः पार्ष्णिया स्वकीयेन पादपृष्ठमागेन हस्तधृतया

[[2222]]

कशया वा तु (यत्तु) तोद व्यथां चकार, ते त्वदीयं सर्वा ता तत्सर्वं ब्रह्मणा मन्त्रेण सूदयामि जुहोमि । तत्र दृष्टान्तः—अध्वरेषु यागेषु हविः संबन्धीनि तानि सर्वाण्याज्या-दिविशेषरूपाणि स्रुचेव यथा स्रुचाऽऽज्यं जुह्‍वति तद्वत्। सप्तमीमाह  
चतुस्त्रिꣳशदिति। वाजिनोऽन्नसाधनस्य देवबन्धोर्देवाप्रियस्य देवार्थं बध्यमानस्याश्‍वस्य संबन्धिनीर्वङ्‍कीर्वक्राणि पार्श्वद्वयगतान्यस्थीन्येकैकस्मिन्पार्श्‍वे स दशेत्येवं चतुस्त्रिंशत्संख्याकाः, अन्यस्य तु पशोः षङ्‍‍विंशतिरेव । अतः सावधाना स्वधितिरश्वं समेति संगच्छताम् । यथाऽस्थिलेशोऽपि हविंषि न मिलति तथा वियुनक्ती (क्त्‍‍‍ वि)त्यर्थः । हे शमितारो गात्रा हृदयाद्यङ्गानि अच्छिद्रा वयुना छिद्ररहितानि यथा भवन्ति तथा कृणोत कुरुत । तत्र चायमुपायः– पुरुष्परुरनुघुष्य तत्पर्वानुक्रमेण तदीदृशमिति कथमपि ज्ञात्वा विशस्त विशसनं कुरुत। अथाष्टमी (मृच) माह–  
एकस्‍त्‍वष्टुरिति । त्वष्टुर्दीप्‍तिमतोऽऽश्‍वस्यर्तूपलक्षितकालीन एको विशस्ता-हिंसिता । तथा द्वा यन्तारा विशसनकाले यथेतस्ततो न चलति तथा नि या मकौ द्वौ। अत एवान्यत्राऽऽम्‍नातम् “अघ्‍रिगुश्चापापश्च । उभौ देवानाꣳ शमि तारौ” इति हेऽश्व ते तव गात्राणां यान्यङ्गानि ऋतुथर्तूपलक्षिते तत्तत्काले कृणोमि च्छिनद्मि, पिण्डानां मांसपिण्डानां मध्ये ताता तानि तान्यङ्गानि प्रजुहोम्यग्नौ प्रकर्षेण जुहोमि । अथ नवमी (मृच)माह—  
मा त्वेति। हेऽश्वापियन्तं शरीरं विसृज्य देवान्गच्छन्तं त्वां प्रिय आत्माप्रीति-हेतुर्विग्रहो मा तपत्संतापं मा कार्षीत्। तथा स्वधितिस्ते तनुवो गात्राणि नाऽऽतिष्ठिप-न्मैव स्थापयतु, किमप्यङ्गमनवशेष्य सर्वं छिनत्त्वित्यर्थः। अविशस्ता विशसनकौशल-रहितः केवलं मांसतृष्णायुक्तोऽतिहाय विशसनकौशलरहितप्रकारम तिलङ्घ्य ते गात्राणि तवाङ्गान्यसिना शस्त्रेण मिथु च्छिद्राणि ना कर्मा करोतु । अथ दशमी (मृच) माह–  
न वा उवेतदिति। शास्त्रानभिज्ञानां लौकिकानां दृष्ट्या त्वमेतत्प्रत्यक्ष मेव म्नियसे शमितृभिर्हिस्यसे च । शास्त्रादृष्ट्या तु त्वं न वा उवेतन्म्नियस एत

[[2223]]

न्मरणमेव न भवति, न च रिष्यसि नापि शमितृभिर्हिस्यसे, किंतु सुगेभिः पथिमिः सुगममार्गैर्देवानिदेषि देवानेव प्राप्‍नोषि । तत्र देवेषु मध्य इन्द्रत्वं प्राप्तस्य ते हरी हरिनामकावश्‍वौ रथे युक्तावभूतां सर्वथा भविष्यतः। * एवं तथा मरुद्रूपं प्राप्तस्य ते पृषती चित्रवर्णे अश्‍वस्त्रियौ युञ्जावभूतां रथे युक्तौ भविष्यतः। इदानीं रासभस्य धुरि वर्तमानस्व गर्दभवद्भारवाहिनस्तव वाज्युपास्थात्त्वां वोढुं कश्चित्प्रौढोऽश्वः प्राप्‍तो भवि-ष्यति । अथैकादशी[ मृच ]माह–  
सुगव्यमिति। अयं वाजी नोऽस्माकं सुगव्यं कल्याणगोसमूहं स्वश्वियं कल्याणाश्‍वसमूहं पुंसः पुत्रान्पुंस्त्वलक्षणसंपन्नान्पुत्रान्, उतापि च विश्वाषुषं विश्‍वं पोषयितुं रयिं धनं कृणोतु । अदितिरियं भूमिर्नोऽस्माकमनागास्‍त्‍वमपराधराहित्यं करोतु । हविष्मान्हविःस्वरूपेण निष्पन्नोऽयमश्वो नोऽस्माकं क्षत्त्रं बलं वनतां संपादयतु। तदेवमेतेषु त्रिष्वनुवाकेषु अश्‍वस्तोत्रप्रतिपादकत्वेनाश्‍वस्तोमीया मन्त्राः पञ्चत्रिंशदाम्‍नाताः । अवशिष्टा तु पञ्चमकाण्डे समाम्‍नास्यते । तथा च सूत्रकार आह– “क्रमैरत्यक्रमीदित्येतां षट्‍‍त्रिंशीम्” इति।  
अत्र विनियोगसंग्रहः—  
पञ्चत्रिंशद्यदक्रन्दोनुवाकेषु त्रिषु श्रुताः।  
अश्‍वस्तोमीयहोमास्तैरिति षष्ठः समीरितः।।  
अत्र मीमांसा ।

नवमाध्यायस्य चतुर्थपादे द्वितीयाधिकरणे चिन्तितम्–  
न चतुत्रिंशदित्येष निषेधो नियतो न वा ।  
गिरपदवदाद्यः स्यान्नैवकारहतत्वतः ।।  
निषेधः प्राप्‍तिपूर्वोऽतः प्रापकोऽत्रानुमीयते ।  
निषेधप्रापकाभ्यां च चतुस्त्रिंशद्विकल्प्यते ।  
अश्‍वमेधे त्रयः सवनीयः पशवः श्रुताः—“अश्‍वस्तूपरो गोमृगस्ते प्राजा  
* एवमित्यधिकम्।

[[2224]]

पत्याः” इति । तेष्वश्‍वस्य चतुत्रिंशद्वङ्‍क्रयः । तथा च मन्त्रः पठ्यते– “चतुस्त्रिꣳ- शद्वाजिनो देवबन्धोर्वङ्‍‍‍क्रीरश्‍वस्य स्वधितिः समेति” इति । वाजी गन्धर्ववाहको जातिवशेषः । अत एवान्यत्राऽऽम्‍नायते– “हयो देवानवहदर्वाऽसुरान्याजी गन्धर्वानश्वो मनुष्यान्” इति । देवबन्धुर्देवानां प्रियः । स्वधितिश्छेदनहेतुः शस्त्रमित्यर्थः । एवं सति अघ्‍रिगुप्रैषं विशेषोऽयमाम्‍नायते “न चतुस्त्रिंशदिति ब्रूयात्। षङ्‍‍विंशतिरित्येव ब्रूयात्” इति । सोऽयं चतुस्त्रिंशद्वाजिन इत्यादिकाया ऋचः प्रतिषेधो गिरापदनिषेधवान्नित्यो न तु विकल्पितः । यथा “न गिरा गिरेति ब्रूयादैरं कृत्वोद्गेयम्” इत्यत्र गिरापदनिषधपुरः- सरमि रापदे विहिते सति निषिद्धस्य नित्यानवृत्तिः । तथा चतुस्त्रिंशन्मन्त्रनिषे पुरःसरं षड्‍‍‍विंशतिमन्त्रे विहिते सति नित्यनिवृत्तिर्निषिद्धस्येति चेन्मैवम् । षड्‍‍विंशतिरित्येव ब्रूयादित्येवकारेण विधित्बप्रत्ययबाधात् । षड्‍‍‍विंशतिमन्त्रस्तावच्‍चोदकप्रांप्तत्वान्न विधेयः । तस्य चतुस्त्रिंशन्मन्त्रेणापवादप्रसक्तौ न चतुस्त्रिंशदित्यनेनापवादकं मन्त्रं प्रतिषिध्य चोदकप्राप्‍तस्यानपोदितत्वेन यथापूर्वमवस्थानमनुद्यत इत्येवमर्थं सूचयितु-मेवकारः प्रयुक्तः। गिरापददृष्टान्तस्तु विषमः । अप्राप्‍तत्वादिरापदं तत्र विधीयते । तेन च विहितेन पाठप्राप्‍ते गिरापदे बाधिते स बाधो न गिरा गिरेति निषेधेनानूद्यते । ततो दृष्टान्ते निषेधानुवादो दार्ष्टन्तिके विध्यनुवाद इति महद्वैषम्यम् । ननु विधिवाक्यस्यैव-कारयुक्तस्यानुवादत्वे सति न चतुस्त्रिंशदित्यस्मिन्निषेधे कृत्स्नवाक्यतात्पर्यान्निषिद्धस्य नि-त्यनिवृत्तिस्तदवस्था स्यात् । मैवम् । प्रापकस्यापि सद्भावेन निषेधप्राप्‍तिभ्यां चतुस्त्रिंश-न्मन्त्रस्य विकल्पितत्वात्। अथोच्येत चतुस्त्रिंशद्वाजिन इत्ययं मन्त्रः केवलं स्वरूपेण पठितः, न त्वस्याघ्‍रिगुप्रैषवत्प्रापकं किंचिदस्तीति । तन्न । प्रापकवचनस्य कल्पनीय-त्वादन्यथा प्रसकत्यभावेन प्रतिषेधानुपपत्तेः । तस्मात्प्रसञ्जकेनोपजीव्येनानुमितविधिना प्रत्यक्षनिषेधेन च समानबलतया चतुस्त्रिंशदित्ययं मन्त्रोऽश्वस्याघ्‍रिगुप्रैषे विकल्प्यते ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे षष्ठप्रपाठके  
नवमोऽनुवाकः ।। ९।।

[[2225]]

वेदार्थस्य प्रकाशेन तमो हार्दं निवारयन् ।  
पुमर्थांश्चतुरो देयाद्विद्यातीर्थमहेश्वरः ।।  
इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधावाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
चतुर्थकाण्डे षष्ठः प्रपाठकः ।। ६ ।।

## ७ 
(अथ चतुर्थकाण्डे सप्तमः प्रपाठकः)  

### ०१ 
(तत्र प्रथमोऽनुवाकः) ।  
हरि ॐ ।  
अग्नाविष्णू स॒जोष॑से॒मा व॑र्धन्तु बां॒ गिरः॑ ।  
द्यु॒म्‍नैर्वाजो॑भि॒रा ग॑तम् । वाज॑श्च मे प्रस॒वश्च॑  
मे॒ प्रय॑तिश्च मे॒ प्रसि॑तिश्‍च मे धी॒तिश्‍च॑ मे॒  
ऋतु॑श्‍च मे॒ स्वर॑श्‍च मे॒ श्लोक॑श्‍च मे श्रा॒  
वश्‍च॑ मे॒ श्रुति॑श्‍च॑ मे॒ ज्योति॑श्‍च मे॒ सुव॑श्‍च॒  
मे प्रा॒णश्‍च॑ मेऽपा॒नः ( १ ) च॒ मे॒ व्या॒नश्‍च॒  
मेऽसु॑श्‍च मे चि॒त्तं च॑ म॒ आधी॑तं च मे॒  
वाक्‍‍‍च मे॒ मन॑श्‍च मे॒ चक्षु॑श्‍च मे॒ श्रोत्रं॑ च  
मे॒ दक्षश्‍च मे॒ बलं॑ च म॒ ओज॑श्‍च मे॒ सह॑श्‍च  
म॒ आयु॑श्‍च मे ज॒रा च॑ म आ॒त्मा चं॑ मे  
त॒नूश्‍च॑ मे॒ शर्म॑ च मे॒ वर्म॑ च॒ मेऽङ्गा॑नि च  
मे॒ऽस्थानि॑ च मे॒ परू॑ꣳ षि च मे॒ शरी॑राणि  
च मे ( २ ) ।  
[अ॒पा॒नस्त॒नूश्च॑ मे॒ऽष्टाद॑श च]।

[[2226]]

इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके प्रथमोऽनुवाकः ।। १ ।।

(अथ चतुर्थकाण्डे सप्तमः प्रपाठकः) ।  
(तत्र प्रथमोऽनुवाकः) ।  
यस्य निःश्वसितं वेदा यो वेदेभ्योऽखिलं जगत् ।  
निर्ममे तमहं वन्दे विद्यातीर्थमहेश्वरम् ।।  
परिषेचनमुख्यास्तु संस्काराः षष्ठः ईरिताः ।  
वसोर्धारादयः शिष्टाः प्रोच्यन्तेऽस्मिंस्तु सप्‍तमे ।।  
कल्पः– “अग्नाविष्णू सजोषसेति चतुर्गृहीतं हुत्वौदुम्बरीं स्रुचं * व्यायाममात्रीं मृदा प्रदिग्धां पश्चादासेचनवतीं घृतस्य पूरयित्वा वाजश्च मे प्रसवश्च म इति संततां वसोर्धारां जुहोत्या मन्त्रसमापनात्” इति।  
अत्र ह्येकादशभिरनुवाकैर्मन्त्रः समाप्यते । चतुर्गृहीतहोममन्त्रपाठस्तु–  
अग्‍नाविष्णु इति । हेऽग्नाविष्णु युवां सजोषसा समानप्रीती भवेतम् । वां युवयोरिमा गिरः स्तुतिरूपा वाचो वर्धन्तु वृद्धिं प्राप्‍नुवन्तु । युवामपि द्युम्नैर्धनैर्वाजे-भिरन्नैश्च युक्तावागतमिहाऽऽगच्छतम् ।  
अथैकादशानुवाकात्मको मन्त्र उच्यते । अनुवाकभेदस्त्वयज्ञसंयुक्ते कर्माणि पृथङ्मन्त्रत्वेनानुष्ठेयत्वादुपपद्यते । तत्र प्रथमानुवाकपाठस्तु–  
वाजश्‍च म इति। वाजोऽन्नम् । चशब्दो वक्ष्यमाणद्रव्याप्रेक्षया समुच्‍चयार्थः । मे मम कल्पतामिति पदं दशमानुवाके वक्ष्यमाणं सर्वत्रानुषज्यते संपद्यतामित्यर्थः । प्रसवोऽन्नस्यानुज्ञानम् । प्रयतिः शुद्धिः । प्रसितिर्बन्धनमन्नविषयकमौत्सुक्यम् । धीति-रन्नधारणम् । क्रतुरन्नहेतुर्यज्ञः । स्वरो मन्त्रगत उदात्तादिः । श्लोकः स्तुतिः । श्रावः श्रावयितृत्वसामर्थ्यम् । श्रुतिः श्रवणसामर्थ्यम् । ज्योतिः प्रकाशः । सुवः स्वर्गः । प्राणापानव्याना वायुवृत्तिविशेषाः । असस्तद्‍वृत्तिमा-  
*व्याममात्रिमिति भवितव्य ।

[[2227]]

न्वायुः । चित्तं मनोजन्यं ज्ञानय । आधितं तेन ज्ञानेन सर्वदा विषयीकृतं द्रव्यम् । वागादयश्चत्वारः प्रसिद्धाः । दक्षो ज्ञानेन्द्रियगतं कौशलम् । बलं कर्मेद्रियगतं सामर्थ्यम् । ओजो बलहेतुरष्टमो धातुः । सहो वैरिविषयमभिभवितृत्वम् । आयुः प्रसिद्धम्। जराऽऽयुषो वलीपलितादिपर्यन्तत्वम् । आत्मा शास्त्रप्रसिद्धः परमात्मा । तनूः शोभनसंनिवेशं वपुः । शर्म सुखम् । वर्म शरीररक्षकं कवचादि । अङ्गानि संपूर्णावयवाः । अस्थानि यथास्थानं स्थितान्यस्थीनि । परूंषि अङ्‍गुल्यादिपर्वाणि । शरीराणि पूर्वमनुक्ताः शरीरावयवाः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे सप्तमप्रपाठके  
प्रथमोऽनुवाकः ।। १ ।।

### ०२ 
(अथ चतुर्थकाण्डे सप्तमप्रपाठके द्वितीयोऽनुवाकः) ।  
ज्यैष्ठयं॑ च म॒ आधि॑पत्यं च मे म॒न्युश्‍च॑  
मे॒ भाम॑श्‍च॑ मेऽम॑श्‍च॑ मेऽम्भ॑श्‍च मे जे॒मा च॑  
मे महि॒मा च॑ मे वरि॒मा च॑ मे प्रथि॒मा च॑  
मे व॒र्ष्मा च॑ मे द्राघु॒या च॑ मे वृ॒द्धं च॑ मे॒  
वृद्धि॑श्‍च मे स॒त्यं च॑ मे श्र॒द्धा च॑ मे॒ जग॑-  
च्‍च [ १ ] मे॒ धनं॑ च मे॒ वश॑श्‍चमे॒ त्वि-  
षि॑च्‍च मे क्री॒डा च॑ मे॒ मोद॑श्‍च मे जा॒तं  
च॑ मे जनि॒ष्यमा॑णं च मे सू॒क्तं च॑ मे सुकृ॒-  
तं च॑ मे बि॒त्तं च॑ मे॒ वेद्यं॑ च मे भू॒तं च॑ मे  
भवि॒ष्यच्‍च॑ मे सु॒गं च॑ से सु॒पथं॑ च म  
ऋ॒द्धं च॑ म॒ ऋद्धि॑च्‍च मे क्‍लृ॒प्‍तं च॑ मे॒

[[2228]]

क्‍लृति॑श्‍च म॒तिश्‍च॑ मे सुम॒तिश्‍च॑ मे  
( २ ) ।।  
(जग॒च्‍चर्द्धि॒श्चतु॑र्दश च)  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके द्वितियोऽनुवाकः ।। २ ।।

(अथ चतुर्थकाण्डे सप्‍तमप्रपाठके द्वितियोऽनुवाकः)।  
अथ द्वितीयमाह–  
ज्यैष्ठ्यं च म इति । ज्यैष्ठ्यं प्रशस्ततममत्वम् । आधिपत्यं स्वामित्वम् । मन्युभामाशब्दौ क्रोधावान्तरविशेषवाचिनौ । एको मानसोऽक्षमादिलिङ्गजन्यो बाह्यः । अमोऽप्रमेयत्वं विरोधिभिरियत्तया परिच्छेत्तुमशक्यत्मम् । अम्भः शैत्यमाधुर्योपेतमुद-कम् । जेमा जयसामर्थ्यम् । गृहिमा महत्त्वं जयसंपादितधनादिसंपत्तिः । वरिमा वरणीयत्वं पूज्यत्वम् । प्रथिमा मृहक्षेत्रादिविस्तारः । वर्ष्मा पुत्रपौत्रादिशरीराणि । द्राघुया पुत्रपौत्रादिविषय दीर्घत्वमविच्छिन्‍ना संततिरिस्यर्थः । वृद्धं प्रभूतमन्‍नं धन च । वृद्धिर्विद्यादिगुणैरुत्कर्पः । सत्यं यथार्थभाषणम् । श्रद्धा परलोकोऽस्तीति बुद्धिः । जगणङ्गमाजङ्गमात्मकम् । धनं सुवर्णादि । वशः सर्वस्वाधीनत्वम् । त्विषिः शरीरकान्तिः । क्रीडाऽक्षद्यूतादिः । मोदस्तज्‍जन्यो हर्षः । जातं पूर्वसिद्धापत्यम् । जनिष्यमाणं भविष्यदपस्यम् । सूक्तमृक्समूहः । सुकृतं तज्‍जन्यमपूर्वम् ।वित्तं पूर्वलब्धम् । वेद्यामितः परं लव्धव्यं द्रव्यजातम् । भूतं पूर्वसिद्धं क्षेत्रादि । भविष्यत्सं-पत्स्यमानम् । सुगं सुष्ठु गन्तव्यं बन्धुजनयुक्तग्रामान्तरादि । सुपथं चोरादिरहितो मार्गः। ऋद्धं वर्धितं धनादिकमनुष्ठितकर्मफलं वा । ऋद्धिरनुष्ठास्यमानसत्रफम् । क्‍लृप्तं समर्थं स्यकार्यक्षमद्रव्यम् । क्‍लृप्‍तिः स्वकीयसामर्थ्यम् । मतिः पदार्थमात्र-निश्चयः । सुमतिदुर्घटराजकार्यादिनिश्चयः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे सप्‍तमप्रपाठके  
द्वितीयोऽनुवाकः ।। २ ।।

[[2229]]

### ०३ 
अथ चतुर्थाष्टके सप्तमप्रपाठके तृतीयोऽनुवाकः ।  
शं च॑ मे॒ मय॑श्‍च मे प्रि॒यं च॑ मेऽनुका॒मश्‍च॑  
मे॒ काम॑श्‍च मे सौमन॒सश्‍च॑ मे भ॒द्रं च॑ मे॒  
श्रेय॑श्‍च मे॒ वस्य॑श्‍च मे य॒श॑श्‍च मे॒ भग॑श्‍च  
मे॒ द्रवि॑णं च मे य॒न्ता च॑ मे ध॒र्ता च॑ मे॒  
क्षेम॑श्‍च मे॒ धृति॑श्‍च मे॒ विश्वं च [ १ ]  
मे मह॑श्‍च मे सं॒विच्‍च॑ मे॒ ज्ञा॑त्रं च मे॒  
सूश्‍च॑ मे प्र॒सृश्‍च॑ मे॒ सीरं च मे ल॒यश्‍च॑  
म ऋ॒तं च॑ मे॒ऽमृतं॑ च मेऽय॒क्ष्मं च॒ मेऽना॑म-  
यच्‍च मे जी॒वातु॑श्‍च मे दीर्घायु॒त्वं च॑ मेऽ  
नमि॒त्रं च॒ मे॒ऽभ॑यं च मे सु॒गं च॑ मे॒ शय॑नं  
च मे सूषा च॑ मे सुदिनं॑ च मे [ २ ] ।।  
[विश्वं॑ च॒ शय॑नम॒ष्टौ च॑]।  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके तृतियोऽनुवाकः।। ३ ।।

(अथ चतुर्थकाण्डे सप्‍तमप्रपाठके तृतियोऽनुवाकः)।  
तृतीयमाह—  
शं च म इति । शंशब्द ऐहिकसुखवाची । मयःशब्द आमुष्मिकसुख वाची। प्रियं प्रीतिकारणं वस्तु । अनुकामोऽनुकूलत्वनिमित्तेन काम्यमानः पदार्थः। एतदुभ-यमैहिकामेव तारतम्योपेतम् । काम आमुष्मिकः स्वर्गादिः । सौमनसो मनःस्वास्थ्य- करो बन्धुवर्गः । भद्रं कल्याणमिह लोके रमणीयम् । श्रेय परलोकहितम् । वस्यो निवासहेतुर्गृहादिः । यशः कीर्तिः । भगः सौभाग्यम् । द्रविणं धनम् । यन्ता नियामक आचार्यदिः । धर्ता पोषकः पित्रादिः । क्षेमो

[[2230]]

विद्यमानधनस्य रक्षणशक्तिः । घृतिर्धैर्यमापद्यपि निश्चलत्वम् । विश्वं सर्वजना नुकूल्यम् । महः पूजा । संविद्वेदशास्त्रादिविज्ञानम् । शात्रं ज्ञापयितृत्वसामर्थ्यम् । सूः पुत्रादिप्रेरणसामर्थ्यम् । प्रसूर्भृत्यादिप्रेरणसामर्थ्यम् । सीरं लाङ्गलादिकृषि साधन-संपत्तिः । लयस्तत्प्रतिबन्धनिवृत्तिः । ऋतं यज्ञादिकर्म । अमृतं तत्फलम् । अयक्ष्मं राजयक्ष्मादिप्रबलव्याधिराहित्यम् । अनामयज्‍ज्‍वराद्यल्पव्याधिराहित्यम् । जीवातुर्जी-वनकारणं व्याधिपरिहारार्थमौषधम् । दीर्घायुत्वमपमृत्सुराहित्यम् । अनमित्रं वैरिरा-हित्यम् । अभयं भयराहित्यम् । सुगं शोभनगमनं सर्वैरङ्गीकृताचरणमित्यर्थः । शयनं शय्योपधानदिसंपत्तिः । सूषा स्नानसंध्यावन्दनादियुक्तः शोभनः प्रातःकालः । सुदिनं यज्ञदानाध्ययनादियुक्तं कृत्स्नं दिनम् ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे सप्तमप्रपाठके  
तृतीयोऽनुवाकः ।। ३ ।।

### ०४ 
[अथ चतुर्थाष्टके सप्तमप्रपाठके चतुर्थोऽनुवाकः]।  
ऊर्क् च॑ मे सू॒नृता॑ च मे॒ पय॑श्‍च मे॒ रस॑श्‍च  
भे घृ॒तं च॑ मे॒ मधु॑ च मे॒ सग्धि॑श्‍च मे॒ स  
पी॑तिश्‍च मे कृ॒षिश्‍च॑ मे॒ वृष्टि॑श्‍च मे॒ जैत्रं॑  
च म॒ औद्भि॑द्यं च मे र॒यिश्‍च॑ मे॒ राय॑श्‍च  
मे पु॒ष्टं च॑ मे॒ पुष्टि॑श्‍च मे वि॒भु च॑ [ १ ]  
मे॒ प्र॒भु च॑ मे ब॒हु च॑ मे॒ भूय॑श्‍च मे पू॒र्णं  
च॑ मे पू॒र्णत॑रं च मेऽक्षि॑तिश्‍च मे॒ कूय॑वाश्‍च॒  
मेऽन्नं॑ च॒ मेऽक्षु॑च्‍च मे व्री॒हिय॑श्‍च मे॒ यवा॑श्च  
मे॒ माषा॑श्च मे॒ तिला॑श्च मे मु॒द्गाश्‍च॑ मे ख॒-  
ल्वा॑श्च मे गो॒धूमा॑श्‍च मे म॒सुरा॑श्च मे

[[2231]]

प्रियंग॑वश्‍च॒ मेऽण॑वश्‍च मे श्या॒माका॑श्‍च मे  
नी॒वारा॑श्‍च मे ( २ ) ।।  
(वि॒भु च॑ म॒सुरा॒श्चतु॑र्दश च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके चतुर्थोऽनुवाकः।। ४ ।।

[अथ चतुर्थकाण्डे सप्तमप्रपाठके चतुर्थोऽनुवाकः]।  
चतुर्थमाह–  
ऊर्क् च म इति । ऊर्गंन्नसामान्यम् । सुनृता प्रियोक्तिः । पयः प्रभृतयोऽन्‍न-विशेषाः । पयः क्षीरम् । रसस्तत्रत्यं सारम् । घृतमधुनी प्रसिद्धे । सग्धिर्बन्धुभिः सह भोजनमित्यर्थः । तथा सपीतिः सहपानम् । कृषिवृष्टी अन्‍नस्य हेतुत्वेन प्रसिद्धे । जैत्रं जयशीलं सुक्षेत्रमित्यर्थः । औद्भिद्यमुद्भिदां तरुगुल्मादीना मुत्पत्तिः । रयिः सुवर्णम् । रायो मणिमुक्तादिः । पुष्टं पूर्वोक्तमेव सुवर्णमतिसमृद्धम् । पुष्टिः शरीरपोषः । विभ्वा-दयोऽक्षित्यन्ता धान्यविषया उत्तरोत्तराभिवृद्धयः सप्‍तापि तारतम्येन द्रष्टव्याः । न केवलं प्रयृद्धान्येव किंत्वल्पा न्यपीत्युच्यन्ते-कूयवाः कुत्सितयवाः । अन्‍नं प्रसिद्धम् । अक्षुदन्‍नसाध्यः क्षुत्पः रिहारः । व्‍रीहियवमापतिलमुद्राः प्रसिद्धाः । खल्वा मुद्गेभ्योऽपि स्थूलवीजाः । गोधूमाः प्रसिद्धाः । मसुरा मुद्गवत्सूपहेतवः । मियंगवः प्रसिद्धाः । अणवसूक्ष्मशालयः श्यामाका ग्राम्या धान्यविशेषाः । नीवारा आरण्याः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-र्वेदीयतैत्तिरीयसंहिताभाष्ये चतुर्थकाण्डे सप्तमप्रपाठके  
चतुर्थोऽनुवाकः ।। ४ ।।

### ०५ 
(अथ चतुर्थाष्टके सप्तमप्रपाठके पञ्चमोऽनुवाकः)।  
अश्मा॑ च मे॒ मृत्ति॑का च मे गि॒रय॑श्‍च मे॒

[[2232]]

पर्व॑ताश्च मे॒ सिक॑ताश्‍च मे॒ वन॒स्पत॑यश्‍च मे॒  
हिर॑ण्यं च॒ मेऽय॑श्च मे॒ सीसं॑ च मे॒ त्रपु॑श्च  
मे श्या॒मं च॑ मे लो॒हं च मे॒ऽग्निश्‍च॑ म॒ आ  
प॑श्‍च मे वीरुध॑श्‍च म॒ ओष॑धयश्‍च मे कृष्ट  
प॒च्यं च॑ ( १ ) मे॒ऽकृ॒ष्ट॒प॒च्यं च मे ग्रा॒म्या-  
श्च॑ मे प॒शव॑ आ॒र॒ण्याश्च॑ य॒ज्ञेन॑ कल्पन्तां  
वि॒त्तं च॑ मे॒ वित्ति॑श्‍च मे भू॒तं च॑ मे॒ भूति॑श्च  
मे॒ वसु॑ च मे वस॒तिश्‍च॑ मे॒ कर्म॑ च॑ मे॒ शक्ति  
श्च॒ मेऽर्थ॑श्‍च म॒ एम॑श्‍च म॒ इति॑श्‍च मे॒ गति॑श्च  
मे [ २ ] ।।  
[कृ॒ष्ट॒प॒च्यं चा॒ष्टाच॑त्वारिꣳशच्‍च]।  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्‍तमप्रपाठके पञ्चमोऽनुवाकः ।। ५ ।।

(अथ चतुर्थकाण्डे सप्तमप्रपाठके पञ्‍चमोऽनुवाकः )।  
पञ्चममाह –  
अश्मा च म इति । अश्मादयः प्रसिद्धाः। श्यामं कृष्णायसम् । लोहं कांस्यताम्‍रादि। अग्‍न्यादयः प्रसिद्धाः । ग्राम्यारण्यपशवो यज्ञेन निमित्तीभूतेन कल्पन्तां समर्था भवन्तु । वित्तं पूर्वलव्धम् । वित्तिर्भाविलाभः । भूतमैश्वर्यौपेतं पुत्रादिकम् । भूतिः स्वकीबमैश्वर्यादिकम् । वसु निवाससाधनं गवादिकम् । वस तिर्निवासाधारो गृहादि । कर्माग्निहोत्रादिकम् । शक्तिस्तदनुष्ठानसामर्थ्थम् । अर्थः प्रयोजनविशेषः । एम एतव्यं प्राप्‍तव्य सुखम् । इतिरयनमिष्टप्राप्‍त्युपायः । गति रेष्ठप्राप्तिः ।।

[[2233]]

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे सप्तमप्रपाठके  
पञ्चमोऽनुवाकः ।। ५ ।।

### ०६ 
(अथ चतुर्थाष्टके सप्तमप्रपाठके षष्ठोऽनुवाकः)।  
अ॒ग्निश्च॑ म॒ इन्द्र॑श्च मे॒ सोम॑श्‍च म॒ इन्द्र॑-  
श्‍च मे सवि॒ता च॑ म॒ इन्द्र॑श्‍च मे॒ सर॑स्वती  
च॒ म॒ इन्द॑श्‍च मे पू॒षा च॑ म॒ इन्द्र॑श्च मे॒  
बृह॒स्पति॑श्‍च म॒ इन्त्र॑श्‍च मे मि॒त्रश्‍च॑ म॒ इ-  
न्द्र॑श्च मे॒ वरु॑णश्च मे॒ इन्द्र॑श्च मे॒ त्वष्टा॑  
च [ १ ] म॒ इन्द्र॑श्‍च मे धा॒ता च॑ भ॒ इन्द्र॑-  
श्‍च मे॒ विष्णु॑श्‍च म॒ इन्द्र॑श्‍च मे॒ऽश्विनौ॑ च  
म॒ इन्द्र॑श्‍च मे म॒रुत॑श्‍च म॒ इन्द्र॑श्‍च मे॒ विश्वे॑  
च मे दे॒वा इन्द्र॑श्‍च मे पृथि॒वी च॑ म॒ इन्द्र॑श्‍च  
मे॒ऽन्तरि॑क्षं च म॒ इन्द्र॑श्‍च मे॒ द्यौश्च॑ म॒ इन्द्र॑श्‍च  
मे॒ दिश॑श्च म इ॒न्द्र॑श्च मे मूर्धा॒ च॑ म॒ इन्द्र॑श्‍च  
मे प्र॒जाप॑तिश्‍च म॒ इन्द्र॑श्च मे ( २ ) ।  
(त्वष्टा॑ च॒ द्यौश्च॑ न॒ एक॑विꣳशतिश्च) ।  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके षष्ठोऽनुवाकः ।। ६ ।।

[[2234]]

(अथ चतुर्थकाण्डे सप्तमप्रपाठके षष्ठोऽनुवाकः)।  
षष्टमाह—  
अग्निश्‍च म इति। अग्न्यादयः प्रसिद्धा देवताः । तैः सर्वैः सह समान-भागेपेतत्वादिन्द्र एकैकया देवतया सह पढ्येते । दिक्शब्देन प्राच्याद्याश्चतस्र उच्यन्ते। मूर्धशब्देन चोर्ध्वा दिक् । सा च मुख्यत्वाभिप्रायेण पृथङ् निर्दिष्टा ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे सप्तमप्रपाठके  
षष्ठोऽनुवाकः ।। ६ ।।

### ०७ 
(अथ चतुर्थाष्टके सप्तमप्रपाठके सप्तमोऽनुवाकः)।  
अ॒ꣳशुश्‍च॑ मे र॒श्मिश्च॒ मेऽदा॑भ्यश्च॒ मेऽधि॑-  
पतिश्च म उपा॒ꣳशुश् मेऽन्तर्या॒मश्च॑ म  
एन्द्रवाय॒वश्च॑ मे मैत्रावरु॒णश्च॑ म आश्वि॒-  
नश्‍च॑ मे प्रतिप्र॒स्थान॑श्च मे शु॒क्रश्‍च॑ मे  
म॒न्थी च॑ म आग्रय॒णश्‍च॑ मे वैश्वदे॒वश्च  
मे घ्‍रु॒वच्‍च॑ मे वैश्वानरश्‍च॑ म ऋतुग्र॒हाश्‍च॑  
[१] मे॒ऽति॒ग्रा॒ह्या॑श्‍च म ऐन्द्रा॒ग्नश्‍च॑ मे  
वैश्वदे॒वश्‍च॑ मे मरुत्व॒तीया॑श्‍च मे माहे॒न्द्र-  
श्‍च॑ म आदि॒त्यश्च॑ मे सावि॒त्रश्च मे सार-  
स्व॒तश्च॑ मे पौ॒ष्णश्च॑ मे पात्‍नीव॒तश्च॑ मे हा-  
रियोज॒नश्च॑ मे ( २ ) ।।  
(ऋ॒तु॒ग्र॒हाश्च॒ चतु॑स्त्रिꣳशच्‍च)।  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्‍तमप्रपाठके सप्‍तमोऽनुवाकः ।। ७ ।।

[[2235]]

(अथ चतुर्थकाण्डे सप्तमप्रपाठके सप्तमोऽनुवाकः)।  
सप्‍तममाह—  
अꣳशुश्‍च म इति । अश्वादयः सोमग्रहविशेषाः सोमप्रकरणे प्रसिद्धाः । तत्र रश्मिग्रहादर्शनाददाभ्यस्यैव ग्रहस्य गृह्यमाणत्वदशां पृथक्‍कृत्य रश्मिशब्देन निर्दिश्यते । रश्मीनां तु तद्‍ग्रहणसाधनत्वात् । तथा च तद्‍ग्रहणमन्त्रः पठ्यते– “शुक्रं ते शुक्रेण गृह्‍णाम्यह्‍नो रूपेण सूर्यस्य रस्मिभिः” इति । अधिपतिशब्देन दधिग्रहो विवक्षितः । तस्य च श्रेष्ठत्वादाधिपत्यम् । अत एव श्रूयते- “ज्येष्ठो वा एष ग्रहाणाम्” इति । प्रतिप्रस्थानशब्देन द्विदेवत्यग्रहसहभावी प्रतिनि(धि)र्ग्राह्यो विवक्षितः । घ्‍रुवा-ख्यस्यैव ग्रहस्यावनयनदशायां वैश्वानरसूक्तपाठात्तदर्वस्थापन्नो वैश्वानरशब्देनोच्यते । आद्यो वैश्वदेवः प्रातःसवनगतः। उत्तरस्तृतीयसवनगतः । सारस्वतग्रहोऽभिषेचनी-याख्याविकृतौ दृष्टव्यः । “सारस्वतं ग्रहं गृह्‍णाति” इति तत्राऽऽम्‍नानात् । एवं पौष्णोऽपि विकृतिगामी द्रष्टव्यः ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे सप्तमप्रपाठके  
सप्‍तमोऽनुवाकः ।। ७ ।।

### ०८ 
(अथ चतुर्थाष्टके सप्तमप्रपाठकेऽष्टमोऽनुवाकः) ।  
इ॒ध्मश्च॑ मे ब॒र्हिश्च॑ मे॒ वेदि॑श्च मे॒ धिष्णि॑-  
याश्च मे॒ स्रुच॑श्च मे चम॒साश्च॑ मे॒ ग्रावा॑-  
णश्‍च मे॒ स्वर॑वश्‍च म उपर॒वाश्‍च॑ मेऽधि॒ष-  
व॑णे च मे द्रोणकल॒शश्च॑ मे वाय॒व्या॑नि च  
मे पू॒तभृच्‍च॑ म आधव॒नीय॑श्‍च म॒ अग्नी॑घ्‍रं  
च मे हवि॒र्धानं॑ च मे गृ॒हाश्‍च॑ मे॒ सद॑श्‍च  
मे पुरो॒डाशा॑श्‍च मे पच॒ताश्श्च॑ मेऽवभृ॒थश्‍च॑  
मे स्वागाका॒रश्च॑ मे [ १ ] ।।  
(गृहाश्च॒ पोड॑श च) ।

[[2236]]

इति कृष्णयजुर्वेदीयतैत्तिरीयसंहितायां चतुर्थाष्टके  
सप्‍तमप्रपाठकेऽष्टमोऽनुवाकः ।। ८ ।।

(अथ चतुर्थकाण्डे सप्‍तमप्रपाठकेऽष्टमोऽनुवाकः)।  
अष्टममाह –  
इध्मश्‍च म इति । इध्मादीनि यज्ञाङ्गद्रव्याणि यज्ञप्रकरणे प्रसिद्धानि । गृहाः पत्‍नीशालादयः । पचताः शामित्रादयः । स्वगाकारः शंयुवाकः । तेन हि यथास्यं देव-तानां हविर्नमनं क्रियते ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे सप्‍तमप्रपाठकेऽ  
ष्टमोऽनुवाकः ।। ८ ।।

### ०९ 
(अथ चतुर्थाष्टके सप्तमप्रपाठके नवमोऽनुवाकः)।  
अ॒ग्निश्‍च॑ मे घ॒र्मश्‍च॑ मे॒ऽर्कश्‍च॑ मे॒ सूर्य॑श्‍च॑  
मे प्रा॒णश्‍च॑ मेऽश्वमे॑धश्‍च॑ मे पृथि॒वी च॒  
मेऽदि॑तिश्‍च मे॒ दिति॑श्‍च मे॒ द्यौश्च॑ मे॒ श-  
क्व॑रीर॒ङ्‍गुल॑यो॒ दिश॑च्‍च य॒ज्ञेन॑ कल्पन्ता॒-  
मृक् च॑ मे॒ साम॑ च॒ मे स्तोम॑श्‍च मे॒ यजु॑श्‍च  
मे दी॒क्षा च॑ मे॒ तप॑श्‍च म ऋ॒तुश्च॑ मे व्र॒तं  
च॑ मेऽहोरा॒त्रयो॑र्वृ॒ष्ट्या बृ॑हद्रथंत॒रे च॑ मे  
य॒ज्ञेन॑ कल्पेताम् [ १ ] ।  
[दी॒क्षाऽष्टाद॑श च] ।  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके नवमोऽनुवाकः ।। ९ ।।

[[2237]]

(अथ चतुर्थकाण्डे सप्‍तमप्रपाठके नवमोऽनुवाकः)।  
नवममाह–  
अग्निश्‍च म इति। अग्निश्चीयमानो वह्‍‍निः। धर्मः प्रवर्ग्यः । इन्द्रायार्क वंते पुरोडाशमिति विहितो यागोऽर्कः । सौर्यं चरुमिति विहितो यागः सूयः। प्राणाय स्वाहेति विहितो होमःप्राणः । अश्वमेधः प्रसिद्धः । पृथिव्यादयो देवताविशेषाः। शक्‍वरीः शक्‍वर्यः । अङ्‍गुलयोऽङ्‍गुलिवद्विराट्पुरुषस्यावयवविशेषाः । दिशः प्राच्याद्याः चशब्दाद्विदिशोऽपि । ताः सर्वा मे मदीयेन यज्ञेन कल्पन्तां स्वस्वव्यापार-समर्था भवन्तु । ऋगादयो मन्त्रविशेषाः । स्तोमः सामावृत्तिरूपं स्तोत्रम् । दीक्षा यजमानसंस्कारः । तपः पापक्षयार्थमनशनादि । ऋतुर्यज्ञाङ्गभूतः कालः । व्‍रतमेक-स्तनादि । अहोरात्रयोः संबन्धिनी या वृष्टिस्तया मदीयं सस्यं कल्पतामिति शेषः । बृहद्रथंतरे सामनी, ते च मदीयेन यज्ञेन कल्पेतां स्वस्वव्यवहारसमर्थे भवेताम् ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दीयतैत्तिरीयसंहिताभाष्ये चतुर्थकाण्डे सप्तमप्रपाठके  
नवमोऽनुवाकः ।। ९ ।।

### १० 
[अथ चतुर्थाष्टके सप्तमप्रपाठके दशमो॑ऽनुवाकः] ।  
गर्भा॑श्च मे व॒त्साश्च॑ मे॒ त्र्यवि॑श्च मे त्र्य॒वी  
च मे दित्य॒वाट् च॑ मे दित्यौ॒ही च॑ मे॒ पञ्चा॑-  
विश्च मे पञ्‍चा॒वी च॑ मे त्रिव॒त्सश्च॑ मे त्रिव॒त्सा  
च॑ मे तुर्यवाट् च॑ मे तुर्यौ॒ही च॑ मे पष्ठ॒वाच्‍च॑  
मे पष्ठौ॒ही च॑ म उ॒क्षा च॑ मे व॒शा च॑ म  
ऋष॒भश्च॑ ( १ ) मे॒ वे॒हच्‍च॑ मेऽन॒-  
ड्‍वाश्च॑ मे धे॒नुश्च॑ म॒ आयु॑र्॒यज्ञेन॑

[[2238]]

कल्पतां प्रा॒णो य॒ज्ञेन॑ कल्पतामपा॒नो य॒ज्ञेन॑  
कल्पतां व्या॒नो य॒ज्ञेन॑ कल्पतां॒ चक्षु॑र्य॒ज्ञेन॑  
कल्पताꣳ श्रोत्रं॑ य॒ज्ञेन कल्पतां॒ मनो॑ य॒ज्ञेन॑  
कल्पतां॒ वाग्य॒ज्ञेन॑ कल्पतामा॒त्मा य॒ज्ञेन॑  
कल्पतां य॒ज्ञो य॒ज्ञेन॑ कल्पताम् ( २ ) ।।  
[ऋ॒ष॒भश्च॑ चत्वा॒रिꣳशच्‍च] ।  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्‍तमप्रपाठके दशमोऽनुवाकः ।। १० ।।

(अथ चतुर्थकाण्डे सप्‍तमप्रपाठके दशमोऽनुवाकः)  
दशममाह–  
गर्भाश्‍च म इति । गर्भा वत्साश्च प्रसिद्धाः । सार्धसंमत्सरो वत्सरूपः पुंगवख्यविः । तथाविधा गौस्त्र्यवी । द्विसंवत्सर ऋषभो दित्यवाट् । तथाविधा गौर्दित्यौही । सार्धद्विसंवत्सर क्रषभः पञ्चबिः । तश्चाविधा गौः पञ्चावी । संवत्सरत्र-योपेत ऋषभस्त्रिवत्सः । तथाविधा गौस्त्रिवत्सा । सार्धत्रिवत्सर ऋषभस्तुर्यवाट् । तथाविधा नौस्तुर्यौहि । चतुःसंवत्सर ऋषभः षष्ठवात् । तथाविधा गौः पष्ठौही । सेचनसमर्ध ऋषभ उक्षा । वन्ध्या गौर्वशा । उक्ष्णोऽप्याधिकवयस्क ऋषभः। गर्भघातिनी गोर्वेहत् । शकटस्य वाहकोऽनड्‍वान् । नवप्रसूता गौर्धेनुः आयुरादयः प्रसिद्धाः । आत्मा शरीरम् । उक्ता आयुरादयो मदीयेन यज्ञेन कार्यक्षमा भवन्तु । यज्ञः करिष्यमाणोऽश्वगेधादिः । सोऽप्यनेनानुष्ठीयमानेन यज्ञेन स्वकार्यक्षमो भवतु ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे सप्‍तमप्रपाठके  
दशमोऽनुवाकः ।। १० ।।

[[2239]]

### ११ 
(अथ चतुर्थाष्टके सप्तमप्रपाठके एकादशोऽनुवाकः)।  
एका॑ च मे ति॒स्रश्‍च॑ मे पञ्च॑ च मे स॒प्‍त  
च॑ मे॒ नव॑ च म॒ एका॑दश च मे॒ त्रयो॑दश  
च मे॒ पञ्‍च॑दश च मे स॒प्‍तद॑श च मे॒ नव॑  
दश च म॒ एक॑विशꣳशातिश्च मे॒ त्रयो॑विꣳश-  
तिश्‍च मे॒ पञ्‍च॑विꣳशतिश्‍च मे स॒प्‍तवि॑ꣳशति  
श्‍च मे॒ नव॑विꣳ शतिश्‍च म॒ एक॑त्रिꣳ शच्‍च  
मे॒ त्रय॑स्त्रिꣳ शच्‍च मे॒ चत॑स्रश्‍च मे॒ऽष्टौ च॑  
मे॒ द्वादश॑ च मे॒ षोड॑श च मे विꣳ श॒ति-  
श्‍च॑ मे॒ च॑तर्विꣳ शतिश्‍च मे॒ऽष्टाविꣳ॑ शति  
श्‍च मे॒ द्वात्रिꣳ॑ शच्‍च मे॒ षट्त्रिꣳ॑ शच्‍च मे  
चत्वारि॒ꣳ शच्‍च॑ मे॒ चतु॑श्‍चत्वारिꣳ शच्‍च  
मे॒ऽष्टाच॑त्वारिꣳ शच्च मे॒ वाज॑श्‍च प्रस॒व-  
श्‍चा॑पि॒जश्‍च॒ क्रतु॑श्‍च सुव॑श्‍च मू॒र्धा च॒  
व्यश्नि॑यश्‍चाऽऽन्त्याय॒नश्‍चान्त्यश्‍च॑ मौ॒वनश्‍च॒  
भुव॑न॒श्‍चाधि॑पतिश्‍च [ २ ] ।।  
[त्रय॑स्त्रिꣳ शच्‍च॒ व्यश्नि॑य॒ एका॑दश च]  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्‍तमप्रपाठके एकादशोऽनुवाकः ।। ११ ।।

(अथ चतुर्थकाण्डे सप्‍तमप्रपाठके एकादशोऽनुवाकः)।  
एकादशमाह –

[[2240]]

एका च म इति । एकादिशब्दाः संख्यापराः । वाजादयः सर्वे मम स न्त्विति शेषः । वाजोऽन्नम् । प्रसवस्तस्योत्पत्तिः । अपिजस्तस्यैव पुनः पुनरुत्पत्तिः । क्रतु संकल्पो भोगदिविषयो यागो वा । सुवस्तस्योत्षत्तौ हेतुरादित्यः । अथवा वाजादयश्चैत्रादिमासानां नामविशेषाः । तदानीं ते सर्वे प्रीणन्त्विति वाक्यशेषः । चकाराः परस्परसमुच्‍चयार्था अनुक्तकालादिदेवतासमुच्चयार्था वा। यथोक्तैकादशा-नुवाक्ररूपमन्त्रसाध्यं होमं विधत्ते –  
“वसोर्धारां जुहोति वसोर्मे धाराऽसदिति वा एषा हूयते घृतस्य वा एनमेवा धाराऽमुष्मिल्लोँके पिन्वमानोप तिष्ठते” [सं. का. ५ प्र. ४ अ. ८] इति।  
वसोर्धनस्य धारा सांतत्यं ययाऽऽहुत्या लभ्यते सेयमाहुतिर्वसोर्धारा तां जुहुयात् । तदेतदुक्तं निर्वचनं सूच्यते-यो यजमानो बसोर्धारां जुहोति स प्रथमं मम धनस्य नैरन्तर्यं भूयादित्येतं कामयते । ततस्तेनेयमाहुतिर्हूयप्ते । तेन होमनैनं यजमानं स्वर्गे लोके धृतस्य धारा पिन्वमाना प्रीणयति सेवते । तत्र द्रव्यं विधत्ते–  
“आज्येन जुहोति तेजो वा आज्यं तेजो वसोर्धारा तेजसैवास्मै तेजोऽव रुन्धे” (सं. का. ५ प्र. ४ अ. ८) इति।  
सुवर्णादिधनसमृद्धेरपि घृतवत्तेजोरूपत्वं प्रसिद्धम् ।  
कामप्राप्‍तिहेतुत्वेनांपि तामाहुहिं प्रशंसति–  
“अथो कामा वै वसोर्धारा कामानेवाव रुन्धे” [सं. का. ५ प्र. ४ अ. ८] इति। अन्वयव्यतिरेकाभ्यां सांतत्यं विधत्ते–  
“यं कामयेत प्राणानस्यान्नाद्यं वि च्छिन्द्यामिति विग्राहं तस्य जुहुयात्प्रा-णानेवास्यान्‍नाद्यं वि च्छिनत्ति ये कामयेत प्राणानस्यान्नाद्यꣳ सं तनुयामिति संत तां तस्य जुहुयात्प्राणानेवास्यान्नाद्यꣳ सं तनेति” (सं. का. ५ प्र. ४ अ. ८) इति।  
अस्य यजमानस्य प्राणानन्‍नं च विच्छिन्द्यामित्येवं द्विषन्‍नघ्वर्युरवें मन्त्रं

[[2241]]

मध्ये विगृह्य जुहुयात् । यस्तु प्राणानामन्नस्य च सांतत्यं कामयते सोऽयं संतता माहुतिं जुहुयात् । अथ वाजश्च म इत्यादीन्यन्नं च मेऽक्षुच्च म इत्यत प्राक्तनानि चतुश्चत्वारिंश-दधिकशतसंख्बाकानि वाक्यानि । तानि द्वादशसंघरूपेण विभज्य प्रशंसति– “द्वादश द्वादशानि जुहोति द्वादश मासा संवत्सरः संवत्सरणैवास्मा अन्‍नमव रुन्धे” [सं. का. ५ प्र. ४ अ. ८] इति।  
द्वादशानां वाक्यानां समूहो द्वादशम् । तानि च द्वादशानि पुनर्द्वादसंख्या-कानि । तथा सति चतुश्चत्वारिंशदधिकशतसंख्या संपद्यते । तदन्तर्गतद्वादशसंख्याया मासद्वारा संवत्सररूपत्वात्संवत्सरसाध्यमन्‍नं प्राप्नोति।  
अथ चतुर्थानुवाकगतानि वाक्यानि प्रशंसति ।  
“अन्‍नं च मेऽक्षुच्‍च म इत्याहैतद्वा अन्‍नस्य रूपꣳ रूपेणैवान्‍नमव रुन्धे” [सं. का. ५ प्र. ४ अ. ८] इति।  
अन्‍नमित्यादिभिर्वाक्यैर्यत्प्रतिपाद्यं तत्सर्वबन्‍नल्य रूपम् । क्षुदभावस्यान्‍नसा-घ्यत्वादुपरितनानां च व्‍रीह्यादीनामन्‍नसाधनत्वात् ।  
अथ पञ्चमानुवाकगतवाक्यानि प्रशंसति–  
“अग्निश्च म आपश्च म इत्याहैषा वा अन्‍नस्य योनिः सयोन्येवान्‍नमव रुन्धे” (सं. का. ५ प्र. ४ अ. ८) इति।  
अग्नेः पाकहेतुत्वादन्‍नयोनित्वम् । अपां चौषधिजनकत्वादन्‍नयोनित्वम् । एत न्मन्त्रपाठेनानेकप्रकारकारणसहितमन्‍नं प्राप्नोति ।  
अथ षष्ठानुवाकगतानि वाक्यानि प्रशंसति—  
“अर्धेन्द्राणि जुहोति देवता एवाव रुन्धे यत्सर्वेषामर्धमिन्द्रः प्रति तस्मादिन्द्रो देवतानां भूयिष्ठभाक्तम इन्द्रमुत्तरमाहेनद्रियमेवास्मिन्‍नुपरिष्ठाद्दधाति” [सं. का. ५ प्र. ४ अ. ८] इति।  
येषां वाक्यानामर्धेष्विन्द्रः पठ्यते तान्यर्धेन्द्राणि, तेषु वाक्येष्वेग्नीषोमादीनां देवतानां पूर्वार्धष्वाम्‍नातत्वाद्देवताः प्राप्‍नोति। यद्यस्मात्कारणात्सर्वेषां वाक्यानां

[[2242]]

प्रत्यर्धमिन्द्रः पठ्यते तस्मात्कारणादयमिन्द्रो भूयिष्ठभाक्तमो भूयिष्ठं प्रभूतं हविर्भजतीति भूयिष्ठभाक्, अतिशयेन तादृशः । यस्माद्वेद इन्द्रमत्रोत्तरार्धगतं प्राह तस्मादस्मिन्यज-मानेऽप्युपरिष्ठाच्छिरोभागे चक्षुरादीन्द्रियं स्थापयति । सप्‍तमाष्टभयोरनुवाकयोरवस्थि-तानि वाक्यानि प्रशंसति–  
“यज्ञायुधानि जुहोति यज्ञो वै यज्ञायुधानि यज्ञमेवाव रुन्धेऽथो इतद्वै यज्ञस्य रूपꣳ रूपेणैव यज्ञमव रुन्धे” (सं. का. ५ प्र. ४ अ. ८) इति।  
अश्वदाभ्यादिग्रहरूपाणि यज्ञसाधनानि साक्षाद्यज्ञनिष्पादकत्वाद्यज्ञ-स्वरूपाणि इध्मवर्हिरादिभिर्यज्ञः परम्परया निरूप्यते, न तु ग्रहैरिव साक्षान्‍निष्पाद्यते । तस्मात्तानि यज्ञस्य रूपम् । एतैरन्तरङ्गैर्बहिरङ्गैश्च यज्ञायुधैर्यज्ञं प्राप्नोति । अन्तिमस्य स्वगाकारवाक्यस्य तात्पर्यं दर्शवति –  
“अवभृथश्च मे स्वगाकारश्च म इत्याह स्वगाकृत्यै” (सं. का. ५ प्र. ४ अ. ८) इति।  
स्वाधीनत्वकरणायेत्यर्थः । नवमानुवाके पूर्वार्धगतानि वाक्यानि प्रशंसति–  
“अग्निश्च मे घर्मश्च म इत्याहैतद्वै ब्रह्मवर्चसस्य रूपꣳ रूपेणैव ब्रह्मवर्जसमव रुन्धे” (सं. का. ५ प्र. ४ अ. ८) इति।  
अग्न्यादिभिर्ब्राह्मणकर्मनिष्पत्तेरेतेषां ब्रह्मवर्चसरूपत्वम् ।  
एकश्मिन्‍नेवानुवाक उत्तरार्धगतानि वाक्यानि प्रशंसति–  
“ऋक्च मे साम च म इत्याहैतद्वै छन्दसाꣳ रूपꣳ रूपेणैव छन्दाꣳ स्यव रुन्धे” (सं. का. ५ प्र. ४ अ. ८) इति।  
ऋगादिकं छन्दसां वेदानां स्वरूपमिति प्रसिद्धम् ।  
दशमानुवाके पूर्वार्धगतवाक्यानि प्रशंसति—  
“गर्भाश्च मे वत्साश्च म इत्याहैतद्वै पशूनाꣳ रूपꣳ रूपेणैव पशूनव रुन्धे” (सं. का. ५ प्र. ४ अ. ८) इति।  
गर्भवत्सादीनां पशुरूपत्वं प्रसिद्धम् ।  
एतस्मिन्‍नेवानुवाक उत्तरार्धगतानि वाक्यानि प्रशंसति–

[[2243]]

“कल्पाञ्‍जुहोत्यक्‍लृप्तस्य क्‍लृप्‍त्‍यै” (सं. का. ५ प्र. ४ अ. ८) इति।  
आयुर्यज्ञेन कल्पतामित्यादयो मन्त्राः कल्पाः । पूर्वं यद्यद्वस्‍त्‍वक्‍लृप्तं स्वस्वकार्यसमथं न भवति तस्य तस्य सामर्थ्यायायं होमः ।  
एकादशानुवाके पूर्वभागगतानि वाक्प्रानि प्रशंसति–  
“युग्मदयुजे जुहोति मिथुनत्वाय” (सं. का. ५ प्र. ४ अ. ८) इति।  
चतस्रश्च मेऽष्टौ च म इत्यादिकं समसंख्यारूपं युग्मम् (त्) । एका च मे तिस्रश्च म इत्यादि विषमसंख्यारूपमयुग्मं [ क् ], राशिद्वयं स्त्रीपुरुषवत्परस्परविल-क्षणत्वान्मिथुनत्वाय संपद्यते । राशिद्वयेऽप्युत्तरोत्तराधिक्यं प्रशंसति–  
“उत्तराबती भवतोऽभिक्रान्त्यै” (सं. का. ५ प्र. ४ अ. ८) इति।  
एकत्वादुत्तरं त्रित्वं, तस्माच्‍चोत्तरं पञ्चत्वं, तथा चतुष्ठ्‍वादुत्तरमष्टत्वम् तस्माच्चोत्तरं द्वादशत्वम् । एवमुभवोरुत्तरावत्त्वेनाभितो व्याप्तिर्भवति ।  
युग्मायुग्मसंख्यावाचिशब्दानां तात्पर्यं दर्शयति–  
“एका च मे तिस्रश्च म इत्याह देवछन्दसं वा एका च तिस्रश्च मनुष्यछन्दसं चतस्र्श्चाष्ठौ च देवछन्दसं चैव मनुष्यछन्दसं चाव रुन्ध” (सं. का. ५ प्र. ४ अ. ८) इति।  
विषमसंख्याया देवानां प्रियाणि च्छन्दासि निष्पाद्यन्ते, समसंख्यया तु मनु-ष्यप्रियाणि । अतस्तदुभयं प्राप्नोति । राशिद्वयेऽप्युत्तरसंख्यावृद्धेरवधिं प्रशंसति—  
“आ प्रयस्त्रिꣳ शतो जुहोति त्रयस्त्रिꣳ शब्दै देवता एवाव रुन्ध आऽष्टाच-त्वारिꣳ शतो जुहोत्यष्टाघत्वारिꣳ शदक्षरा जगती जागताः पशवो जगत्यैवास्म पशूनव रुन्धे” [सं. का. ५ प्र. ४ अ. ८] इति।  
अस्मिन्‍ननुवाक उत्तरभागगतानि वाक्यानि प्रशंसति–  
“वाजश्च प्रसवश्चेति द्वादशं जुहोति द्वादश मासाः संवत्सरः संवत्सर एव प्रति तिष्ठति” [सं. का. ५ प्र. ४ अ. ८] इति।

[[2244]]

अत्र विनियोगसंग्रहः–  
अग्नाविष्णु वसोर्धारामेकादशभिरादितः।  
अनुवाकैर्जुहोत्येकामाहुतिं संतता घृतात् ।। इति ।  
अथ मीमांसा।  
द्वादशाध्यायस्य तृवीयपादे चिन्तितम्–  
मन्त्रादौ किं वसोर्धारा मन्त्रान्ते वाऽव संततेः।  
आद्यो होमेषु संतत्या द्वादशान्तेषु तद्धुतिः।।  
अग्‍नौ किंचित्कर्म विहितम्– “संततां वसोर्धारां जुहोति” इति । तत्र संतत्यं नित्श्छिद्रत्वम् । तच्‍च मन्त्रकर्मणोः सहोपक्रमे सत्युपपद्यते । तस्मान्गन्त्राद कर्मसंनि-पात इति प्राप्ते ब्रूमः- तस्मिन्वसोर्धाराख्ये कर्मणि द्वादश द्वादशानि जुहोतीति श्रुतम् । द्वादशभिर्मन्त्रवाक्यैः संपाद्यमेकमाहुतिस्वरूपं द्वादशम् । तद्य था– “वाजश्च मे प्रसवश्च मे प्रयतिश्च मे प्रसितिश्च मे धीतिश्च मे क्रतुश्च मे स्वरश्च मे श्लोकश्च मे श्रावश्च मे श्रुतिश्च मे ज्योतिश्च मे सुवश्च मे” इत्येतैद्वै। दशभिर्मन्त्रवाक्यैरेकाऽऽहुतिर्होतव्या । एकादशोत्तसहुतयः “प्राणश्च मेऽपानश्च मे” इत्यादिभिर्निष्पाद्यन्ते । एतेषु च होम-द्वादशकेषु मध्ये विलंम्बाभावः सांतत्यं न तु मन्त्रकर्मणोः सहोपक्रमः । तस्मात्पूर्वन्या-येन मन्त्रान्ते कर्मसंनिपातस्य नातिविघ्‍नः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे सप्तमप्रपाठके  
एकादशोऽनुवाकः ।। ११ ।।

### १२ 
(अथ चतुर्थकाण्डे सप्तमप्रपाठके द्वादशोऽनुवाकः)।  
वाजो॑ नः स॒प्‍त प्र॒दिश॒श्‍चत॑स्रो वा परा॒वतः॑ ।  
वाजो॑ नो॒ विश्वै॑र्द॒यैर्धन॑सातावि॒हावतु॑ । विश्वे॑  
अ॒द्य म॒रुतो॒ विश्व॑ ऊ॒ती विश्वे॑ भवन्त्व॒ग्नयः

[[2245]]

समि॑द्धाः। विश्वे॑ नो दे॒वा अव॒साऽऽ ग॑मन्तु॒  
विश्व॑मस्तु॒ द्रवि॑णं॒ वाजो॑ अ॒स्मे । वाज॑स्य  
प्रस॒वं दे॑वा॒ रथै॑र्याता हिर॒ण्ययैः॑ । अ॒ग्निरि-  
न्द्रो॒ बृह॒स्पति॑म॒र्रुतः॒ सोम॑षीतये । वाजे॑वा-  
जेऽवत वाजिनो नो॒ धने॑षु [ १ ] वि॒प्रा॒ अ॒मृ॒-  
ता॒ ऋ॒त॒ज्ञाः॒ । अ॒स्य मध्वः॑ पिबत मा॒दय॑ध्वं  
तृ॒प्‍ता या॑त प॒थिभि॑र्देब॒यानैः॑ । वाजः॑ पुर-  
स्तादु॒त म॑ध्य॒तो नो॒ वाजो॑ देवाꣳ ऋ॒तुभिः॑  
कल्पयाति । वाज॑स्य॒ हि प्र॑स॒वो नन्न॑मीति॒  
विश्वा॒ आशा॒ वाज॑पतिर्भवेयम् । पथः॑ पृ-  
थि॒व्यां पय॒ ओष॑धीषु॒ पयो॑ दि॒व्य॑न्तरि॑क्षे॒  
पयो॑ धाम् । पय॑स्वतीः प्र॒दिशः॑ सन्तु॒  
मह्य॑म् । सं मा॑ सृजामि॒ पय॑सा घृ॒तेन॒ सं  
मा॑ सृजाम्य॒पः ( २ ) ओष॑धीभिः । सो॑ऽहं  
वाज॑ꣳ सनेयमग्ने । नक्तो॒षासा॒ सम॑नसा॒  
विरू॑पे धा॒पये॑ते॒ शिशु॒मेक॑ꣳ समी॒ची ।  
द्यावा॒ क्षामा॑ रु॒क्मो अ॒न्तर्वि भा॑ति दे॒वां  
अ॒ग्निं धा॑रयन्द्रविणो॒दाः । स॒मु॒द्रो॑ऽसि॒ नभ॑-  
स्वाना॒र्द्रदा॑नुः शं॒भूर्म॑यो॒भूर॒भि मा॑ वाहि॒  
स्वाहा॑ मारु॒तो॑ऽसि म॒रुतां॑ ग॒णः शं॒भूर्मयो॒-  
भूर॒भि मा॑ वाहि॒ स्वाहा॑ऽव॒स्युर॑सि॒ दुव॑स्वा-

[[2246]]

ञ्छं॒भूर्म॑यो॒भूर॒भि मा॑ वाहि॒ स्वाहा॑ ( ३ ) ।।  
[धने॑ष्व॒पो दुव॑स्वाञ्छं॒भूर्म॑यो॒भूर॒भि मा॒ द्वे च॑] ।  
इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके द्वादशोऽनुवाकः ।। १२ ।।

(अथ चतुर्थकाण्डे सप्‍तमप्रपाठके द्वादशोऽनुवाकः)।  
एतैरेकादशभिरनुवाकैर्वसोर्धाराहोम उक्तः । अथ द्वादशे वाजप्रसवीयहोम उच्यते । कल्पः—“वाजप्रसवीयं जुहोति सप्‍त ग्राभ्या ओषधयः सप्‍तारण्याः पृथगन्नानि द्रवीकृत्यौदुम्बरेण स्रुवेण वाजस्येमं प्रसवः सुषुव इति ग्राम्या हुत्वाऽऽरण्याञ्‍जु(जु) होति” इति।  
तत्र ग्राम्याणां मन्त्राः प्रथमकाण्डे सप्‍तमप्रपाठके दशमानुवाके समाम्‍नाताः आरण्यानां मन्त्राः अत्राऽऽम्‍नायन्ते।  
तत्राऽऽरण्यस्य वेणुधान्यस्य होमाय प्रथमामृचमाह–  
बाजो न इति । प्राच्याद्याश्चतस्त्रो दिश ऊर्ध्वाधोमध्यमास्तिस्त्र एताः सप्‍त प्रदिशः प्रकृष्टा दिशो रोजोऽन्नस्वरूपा अन्नप्रदा भवन्त्वित्यर्थः। तथा परावतोऽत्य-न्तदूरवर्तिन्यश्चतस्त्रो वाऽग्नेय्याद्याश्चतुःसंख्याका विदिशो विदूरस्या इवावभासन्ते । ताश्चास्माकमन्नप्रदा भवन्तु। स वाजोऽन्‍नमिहास्मिन्देशे धनसातौ धनप्रदेशे यज्ञे विश्वैर्देवैः प्रेरितः सन्‍नोऽस्मानवतु रक्षतु ।  
अथ श्यामाकधान्यस्य होमाय द्वितीयामृचमाह–  
विश्वे अद्येति । अद्यास्मिन्दिने विश्वे सर्वेऽपि मरुतः, तथाऽग्न्ये विश्वे सर्वेऽपि देवा ऊती रक्षणाय भवन्तु प्रवर्तन्ताम् । तथा विश्वे सर्वेऽयग्नयः समिद्धाः सम्यक्प्रज्वलिता भवन्तु । तथा विश्वे सर्वेऽपि देवा नोऽस्माकमवसा रक्षणेन निमि-त्तभूतेनाऽऽगमन्त्वागच्छन्तु । तथा विश्वं द्रविणं सर्वमपि धनमस्मे अस्मासु अस्तु भवतु । अथ नीवारहोमाय तृतीयमृचमाह–  
वाजस्य प्रसवमिति । [ हे देवा ] वाजस्य प्रसवमस्मदीयस्यान्‍नस्य प्रेर-

[[2247]]

णसंपादनमुद्दिश्यग्न्यादयस्रयो देवाः [ मरुतश्च ] सोमपीतये सोमपानार्थं हिरण्य-बर्हिरण्मयैः सुवर्णनिर्मितै रथैः सह याचाश्मद्यागस्थानं प्राप्‍नुत।  
अथ जर्तिलहोमाय चतुर्थीमृचमाह–  
वाजेवाजेऽयतेति । हे वाजिनोऽन्‍नसंपादका देवा वाजेवाजे तत्तदन्‍ननि मित्तं धनेषु धननिमित्तं च नोऽस्मानवत । विप्रा ब्राह्मणवच्छुद्धा अमृता मरणरहिता ऋतज्ञा ऋतं सत्यं यज्ञं वा जानन्तीत्यृतज्ञाः । तादृशा हे देवा अस्य मध्य इदं मधुर-मन्‍नं पिबत । पानोपलक्षितं भोजनं कुरुत । ततो मादयध्वं हृष्टा भवतततस्तुप्‍ताः सन्तो देवयानैः पथिभिर्यात स्वं स्वं स्थानं * “प्राप्‍नुत ।  
अथ गवीधुकहोमाय पञ्चमीमृचमाह–  
वाज पुरस्तादिति। नोऽस्माकं पुरस्तात्पूर्वे वयसि उत मध्यतो मध्यमे वयसि वाजोऽन्‍न भवत्विति शेषः । किंचायं वाज ऋतुभिः कालविशेषैर्द्रेवान्कल्पयाति तत्तत्काले यष्टव्यान्देवान्संपादयति । सति ह्यन्‍ने यष्टुं शक्यते । हि यस्माद्वाजस्यान्नस्य प्रसवः प्रेरणं समृद्धिर्विश्वा आशाः सर्वा अपि दिशो नन्नमीत्यतिशयेनावनताः करोति, अन्नसमृद्धौ सत्यां सर्वदिग्वर्तिनः प्राणिनः स्वाधीना भवन्ति, तस्मादहं वाजपतिर्भवेयम्। अथ मर्कटकारव्यधान्यहोमाय षष्ठीभृचमाह–  
पयः पृथिव्यामिति । वाजसमृद्ध्यर्यं पृथिव्यां पयो जलं धागहं स्थाप यामि। तथौषधीष्वपि पयो धाम् । तथा दिवि द्युलोकेऽपि पयो धाम् । अन्तरिक्षेऽपि पयो धाम् । प्रदिशः प्रकृष्टाः सर्वा दिशः पयस्वतीः सन्तु मह्यं मदर्थे जलवत्यो भवन्तु । अथ गार्मुतहोमाय कुलत्थहोमाय वा सप्‍तमीमृचमाह–  
सं मा सृजामीति । हेऽग्ने त्वत्प्रसादान्ममहं पयसा क्षीरेण संसृजामि संयोजयामि । तथा मां घृतेन संसृजामि । अपश्चौषधीभिः संसृजामि । क्षीरादिभिः संसृष्टः सोऽहं वाजमन्नं त्वद्दत्तं सनेयं लभेयमन्येभ्योऽहमद्याम् ।  
एतैर्मन्त्रैः साध्यं होमं विधत्ते–  
“अग्निर्देवेभ्योऽपाक्रामद्भागधेयमिच्छमानस्तं देवा अब्रुमन्‍नुप न आ वर्तस्व  
* सर्वपुस्तक्रेषु प्राप्‍नमतेति प्रामादिकः पाठः।

[[2248]]

हव्यं नो वहेति सोऽव्रवीद्वरं वृणै मह्यमेव वाजप्रसवीयं जुहवन्निति तस्मादग्नये बाजप्रसवीयं जुह्‍वति यद्वाजप्रसवीयं जुहोत्यग्निमेव तद्भागधेयेन समर्धयत्यथो अभिषेक एवास्य सः” (सं. का. ५ प्र. ४ अ. ९) इति।  
पूर्वं भागरहित्तोऽग्निर्भागमपेक्षमाणो देवेभ्योऽपरक्तः क्याप्यगमत् । स पुनर्देवैर्हविर्वहनायाऽऽहूतः स्वभागत्वेन वाजप्रसवीवं होमं वब्रे । तस्मात्सर्वे यजमानः अग्नये वाजप्रसवीयं होमं जुह्‍वति । अतोऽत्रापि तद्धोमेनाग्रिमेव समर्धं यति। अपि च स होमोऽस्याग्नेरभिषेकस्थानीयस्तस्म त्कर्तव्यः।  
अथ प्रथमकाण्ड आम्‍नातैर्वाजस्येमं प्रसव इत्यादिभिः सहात्राऽऽम्‍नातानां-होममन्त्राणां संख्यां विधत्ते–  
“चतुर्दशभिर्जुहोति सप्‍त ग्राम्या ओषधयः सप्‍ताऽऽरण्या उभयीषामव-रुद्ध्यै” (सं. का. ५ प्र. ४ अ. ९) इति।  
तिलमाषब्रीहियवप्रियङ्ग्वणवो गोधूमा इति सप्‍त ग्राम्याः। वेणुश्यामाकादय उदाहृता आरण्याः । उभयविधधान्यसमृद्धये चतुर्दशाभिर्होमः।  
एकैकेन मन्त्रेणैकैकस्य होमं विधत्ते–  
“अन्नस्यान्नस्य जुहोत्यन्नस्यान्नस्यावरुयै” (सं. का. ५ प्र. ४ अ. ९) इति। असांकर्येण तत्तदन्नप्राप्‍त्‍यर्थमीदृशो होमः ।  
चोदकप्राप्‍तां जुहूं बाधितुं साधनान्तरं विधत्ते–  
“ओदुम्बरेण स्रुवेण जुहोत्युर्ग्वा उदुन्बर ऊर्गन्नमूर्जैवास्मा ऊर्जमन्नमव रुन्धे” (सं. का. ५ प्र. ४ अ. ९) इति।  
ऊर्कूशब्दः स्वादुरसवाची । उदुम्बरान्‍नयोस्तथाविधरसोपेतत्वादूर्ग्रूपत्वम्।  
अत्र क्रत्वङ्गतया धावनं निषेधति–  
“अग्निर्वै देवानामभिषिक्तोऽग्निचिन्मनुष्याणां तस्मादग्निचिद्वर्षति न धावेत्” (सं. का. ५ प्र. ४ अ. ९) इति।  
देवानां मध्ये यथा चीयमानोऽग्निरभिषिक्तस्तथा यजमानानां मध्येऽग्‍निचिद-भिषिक्तः। वृष्ठिश्चाभिषेकस्वरूपा । तस्माद्वर्षसमये धावनं न कुर्यात् ।  
प्रमादाद्धावने पुनरावृत्तिं विधत्ते–

[[2249]]

“अवरुद्धꣳ ह्यस्यान्‍नमन्‍नमिव खलु वै वर्षं यद्धावेदन्‍नाद्याद्धावेदुपावर्तेता-न्नाद्यमेवाभ्युषावर्तते” [सं. का. ५ प्र. ४ अ. ९] इति।  
हि यस्मादस्याग्निचितोऽन्‍नं सर्वमवरुद्धं संषादितं, वृष्टिश्चान्नहेतुत्वादन्‍नमेव । अतो वृष्टिमोजनपरिहाराय धावने सत्यन्नाद्यादगच्छति । अतोऽन्नप्राप्‍तये पुनरप्यावर्तेत। कल्पः—“नक्तोषासेति कृष्णायै श्वेतवत्सायै पयसा हुत्वा” इति । पाठस्तु–  
नक्तोषासेति । नक्तं चोषाश्च नक्तोषासा रात्रिदिवसावित्यर्थः । समनसा परस्परमैकमत्ययुक्ते विरूपे रात्रिः कृष्णा दिवसः शुक्ल इत्येवं विलक्षणरूपे समीची समीच्यावनुकूले सत्यावेकं शिशुमग्निरूपं धापयेते यजमानकर्तृकं कर्मानुष्ठानं संपाद-यतः। द्यावा द्युलोके क्षाम क्षितौ, अन्तस्तदुभयमध्यवर्तिन्यन्तरिक्षे विभाति रुक्मो रोचमानोऽयमग्निर्विशेषेण प्रकाशते । दीव्यन्ति व्यवहरन्तीति देवाः प्राणाः । ते च द्रविणोदा यागद्वारेण धनरूपं फलं प्रयच्छन्ति । तादृशा यजमानस्य प्राणा अग्निमेतं धारयन्घृतवन्तः ।  
एतन्मन्त्रसाध्यं होमं विधत्ते–  
“नक्तोषासेति कृष्णायै श्वेतवत्सायै पयसा जुहोत्यह्‍नैवास्मै रात्रिं प्रदापयति रात्रियाऽहरहोरात्रे प्रत्ते काममन्नाद्यं दुहाते” [सं. का. ५ प्र. ४ अ. ९] इति।  
अयमध्वर्युरस्मै यजमानायाह्‍ना वत्सरूपेण रात्रिं धेनुसमां प्रदापयति पयः- समं फलं रात्र्या प्रत्तं करोति । तथैव रात्र्या वत्सरूपया धेनुसममहः प्रदापयति अन्यो-न्यदानायैव मन्त्रैऽस्मिन्‍रात्र्यहनी सह निर्दिश्येते । ते चान्योन्यं प्रत्ते सति अस्मै यजमानायान्‍नाद्यरूपं कामं संपादयतः ।  
यदुक्तं सूत्रकारेण – “षड्‍‍भिः पर्यायैर्द्वादश राष्ट्रभृतो जुहोत्यृताषाडृतधामेति पर्यायमनुद्रुत्य तस्मै स्वाहेति प्रथमामाहुतिं जुहोति ताभ्यः स्वाहेत्युत्तरामेवमित रान्पर्यायान्विभजति भुवनस्य पत इति पर्यायाणां सप्तभ्याहुतीनां त्रयोदश्येतेन

[[2250]]

व्याखता भुवनस्य पत इति रथमुखे पञ्चाऽऽहुतीर्जुहोति दश वा” इति । तत्र ऋताषाडित्यादिमन्त्रसाध्यं होमं विधत्ते–  
“राष्ट्रभृतो जुहोति राष्ट्रमेवाव रुन्धे” [सं. का. ५ प्र. ४ अ. ९] इति।  
राष्ट्रभृत्संज्ञका ऋताषाडित्यादिमन्त्रास्तृतीयकाण्डे चतुर्थप्रपाठके साप्‍तमानु-वाके समाम्‍न ताः । अथ पर्यायसंख्यां विधत्ते–  
“षड्‍‍भिर्जुहोति षड्‍वा ऋतव ऋतुष्वेव प्रति तिष्ठति” (सं. का. ५ प्र. ४ अ. ९) इति।  
राष्ट्रभृत्स्वेवोपरितनानहुतिषु पञ्चसंख्यापक्षं विधत्ते–  
“भुवनाय पत इति रथमुखे पञ्चाऽऽहुतीर्जुहोति वज्‍रो वै रथो वज्‍रेणैव दिशोऽभि जयति” (सं. का. ५ प्र. ४ अ. ९) इति।  
ईषाग्रं रथमुखम् । “स्फ्यस्तृतीयꣳ रथस्तृतीयम्” इत्यत्र रथस्य वज्‍रत्वं स्पष्ट-माम्‍नातम् । कल्पः—“समुद्रोऽसि नभस्वानित्यञ्जलिना त्रीणि वातनामानि जुहोति” इति । तेषु प्रथमामाह–  
समुद्रोऽसीति । हे वात देवानां त्वं सुद्रोऽसि समुद्रवब्दहुलोऽसि । नभ-स्वान्स्वप्रचाराय विस्तीर्णकाशवानार्द्रं वृष्टिजलं ददातीत्यार्द्रदानुः । शमैहिकं सुखं भाव-यतीति शंभूः । मय आमुष्मिकं सुखं भावयतीति मयोभूः । तादृशस्त्वं मामाभि मां प्रति वाहि गच्छ, एवं संचारेण शैत्यमापादयेत्यर्थः । अथ द्वितीयामाह–  
मारुतोऽसीति । योऽयं बहुनां मरुतां वायुविशेषाणां गणो मारुतशब्दवा च्यस्तद्रूपस्‍त्‍वमसि । शेषं पूर्ववत् । अथ तृतीयामाह–  
वस्युरसीति । अवं रक्षणमिच्छतीत्यवस्युः दुवस्वान्परिचर्योपेतः । तादृश-स्त्वमसि । शेषं पूर्ववत् । एतैर्मन्त्रैः साध्यं होमं विधत्ते–  
“अग्निचितꣳ ह वा अमुष्मिल्लोँके वातोऽभि पवते वातनामानि जुहोत्यभ्ये-वैनममुष्मिल्लोँके वातः पवते” (सं. का. ५ प्र. ४ अ. ९) इति।  
स्वर्गे लोक एतमग्निचितमाभिलक्ष्य शैत्यमान्द्यसौगन्ध्ययुक्तो वायुर्वाति । अत

[[2251]]

स्तत्सिद्धये समुद्रोऽसीत्यादिवातनामानि जुहुयात्। तेन होमेन वायुस्तथा पवते एव। पाठप्राप्तं त्रित्वं प्रशंसति –  
“त्रीणि जुहोति त्रय इमे लोका एभ्य एव लोकेभ्यो वादमव रुन्धे” (सं० का० ५ प्र० ४ अ० ९) इति।  
मन्त्रगतेन समुद्रशब्देन बाहुल्यसाम्यमुपजीव्य वातो लक्ष्यत इत्येतत्सर्वं दर्शयति – “समुद्रोऽसि नभस्वानित्याहैतद्वै वातस्य रूपꣳ रूपेणैव वातमव रुन्धे ” (सं० का० ५ प्र० ४ अ० ९) इति।  
अत्र वातस्यैव होतव्यद्रव्यत्वात्तद्योग्यं साधनं विधत्ते –  
“अञ्जलिना जुहोति न ह्येतेषामन्यथाऽऽहुतिरवकल्पते” [सं० का० ५ प्र० ४ अ० ९] इति।  
अस्य हस्तद्वयमेलनरूपेणाञ्जलिना वहूनौ वायोरुत्पादनमेवात्र होमः। य स्मादेषां वातरूपाणां होमद्रव्याणामञ्जलिव्यतिरेकेणाऽऽहुतिर्न संभवति, न खलु वातो जुह्‍वामवदातुं शक्यते। अत एव सूत्रकारो ब्राह्मणान्तरमुदाजहार – ‘नह्ये- तस्यावदानमस्तीति विज्ञायते’ इति। तस्माद्व्यजनेनेवाञ्जलिता वह्‍नौ वायुं संचार-येत्। अत्र विनियोगसंग्रहः—  
वाजो नः सप्‍तभिर्वाजप्रसवीयं जुहोति हि।  
नक्तेति पयसा होमः समुद्रो वातनामभिः।।  
त्रिभिर्जुहोत्यत्र मन्त्रा एकादश समीरिताः ।। इति ।

अथ मीमांसा ।  
पञ्चामाध्यायस्य तृतीयपादे दशमाधिकरणे चिन्तितम्–  
न धावेद्वर्षतीत्यादि चितौ सत्यां ऋतावुत।  
आद्यश्चितेर्निमित्तत्वान्न क्रतावग्निचित्त्वतः।।  
इममाम्‍नायते – “अग्निचिद्वर्षति न धावेन्न स्त्रियमुषेयात्” इति। तान्येता-न्वग्निचिद्‍व्‍रतानि चितौ निष्पन्‍नायां सत्यां तदाप्रमृति प्रवर्तन्ते, न तु चितेऽग्नौ ऋत्वनुष्ठानं प्रतीक्षन्ते । कुतः । अग्निचित्पदे चयनस्य निमित्तत्वेनोपन्यासात्।

[[2252]]

न हि सति निमित्ते नैमित्तिकस्य विलम्बो युक्त इति प्राप्ते ब्रूमः—क्रतावुपयोक्तुमग्नि-श्चयनेन संस्क्रियते। न चानिष्पन्‍ने क्रतौ चयनसंस्कारः सफलो भवति। तस्मात्क्रतौ निष्पन्‍ने सति पश्चाच्‍चयनसाकल्यादयं पुरुषोऽग्निं चितवानित्यमुमर्थ मर्हतीति क्रत्वन्ते तानि ब्‍रतानि।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे सप्तमप्रपाठके  
द्वादशोऽनुवाकः ।। १२।।  

### १३ 
( अथ चतुर्थकाण्डे सप्तमप्रपाठके त्रयोदशोऽनुवाकः )।  
अ॒ग्निं यु॑नज्मि॒ शव॑सा घृ॒तेन॑ दि॒व्यꣳ सु॑प॒र्णं  
वयसा बृ॒हन्त॑म। तेन॑ व॒यं प॑तेम ब्र॒घ्‍नस्य॑  
वि॒ष्टष॒ꣳ सुवो॒ रुहा॑णा॒ अधि॒ नाक॑ उत्त॒मे।  
इ॒मौ ते॑ प॒क्षाव॒जरौ॑ पत॒त्रिणो॒ याभ्या॒ꣳ रक्षाꣳ॑  
स्यप॒हꣳस्य॑ग्ने। ताभ्यां॑ पतेम सु॒कृता॑मु लो॒कं  
यत्रर्ष॑यः प्रथम॒जा ये पु॑रा॒णाः। चिद॑सि  
समु॒द्रयो॑नि॒रिन्दु॒र्दक्षः॑ श्ये॒न ऋ॒तावा॑। हिर॑-  
ण्यपक्षः शकु॒नो भुर॒ण्युर्म॒हान्त्स॒धस्थे॑ ध्रु॒वः  
[१] आ निष॑त्तः। नम॑स्ते अस्तु॒ मा मा॑  
हिꣳसी॒र्विश्व॑स्य मू॒र्द्धन्नधि॑ तिष्ठसि श्रि॒तः।  
स॒मु॒द्रे ते॒ हृद॑यम॒न्तरायु॒र्द्यावा॑पृथि॒बी भुव॑ने॒-  
ष्वर्पि॑ते। उ॒द्‍नो द॑त्तोद॒धिं भि॑न्त दि॒वः प॒र्ज-  
न्या॑द॒न्तरि॑क्षात्पृथि॒व्यास्ततो॑ नो॒ वृष्ट्या॑ऽवत।  
दि॒वो मू॒र्धाऽसि॑ पृथि॒व्या नाभि॒रूर्ग॒पामेष॑-

[[2253]]

धीनाम्। वि॒श्वायुः॒ शर्म॑ स॒प्रथा॒ नम॑स्प॒थे।  
येनर्ष॑य॒स्तप॑सा स॒त्र (२) आस॒तेन्धा॑ना  
अ॒ग्निꣳ सुव॑रा॒भर॑न्तः। तस्मि॑न्न॒हं नि द॑धे॒  
नाके॑ अ॒ग्निमे॒तं यमा॒हुर्मन॑वः स्ती॒र्णब॑र्हिषम्।  
तं पत्‍नी॑भि॒रनु॑ गच्छेम देवाः पु॒त्रैर्भ्रातृ॑भिरु॒त  
वा॒ हिर॑ण्यैः। नाकं॑ गृह्णा॒नाः सु॑कृ॒तस्य॑  
लो॒के तृ॒तीये॑ पृ॒ष्ठे अधि॑ रोच॒ने दि॒वः। आ  
वा॒चो मध्य॑मरुहद्‍भुर॒ण्युर॒यम॒ग्निः सत्प॑ति॒  
श्‍चेकि॑तानः पृ॒ष्ठे पृ॑थि॒व्या निहि॑तो॒ दवि॑-  
द्युतदधस्प॒दं कृ॑णुते ( ३ ) ये पृ॑त॒न्यवः॑। अ॒-  
यम॒ग्निर्वी॒रत॑मो वयो॒धाः स॑ह॒स्रियो॑ दीप्य-  
ता॒मप्र॑युच्छन्। वि॒भ्‍राज॑मानः सरि॒रस्य॒  
मध्य॒ उप॒ प्र या॑त दि॒व्यानि॒ धाम॑। सं प्र  
च्य॑वध्व॒मनु॒ सं प्र या॒ताग्ने॑ प॒थो दे॑व॒याना॑-  
न्कृणुध्वम्। अ॒स्मिन्त्स॒धस्थे॒ अध्युत्त॑रस्मि॒-  
न्विश्वे॑ देवा॒ यज॑मानश्‍च सीदत। येना॑  
स॒हस्रं॒ वह॑सि॒ येनाग्ने सर्ववेद॒सम्। तेने॒मं  
य॒ज्ञं नो॑ वह देव॒यानो॒ यः ( ४ ) उ॒त्त॒मः।  
उद्‍बु॑ध्यस्वाग्ने॒ प्रति॑ जागृह्येनमिष्टापू॒र्ते सꣳ  
सृ॑जेथाम॒यं च॑ । पुनः॑ कृ॒ण्वꣳ स्त्वा॑ पि॒तरं॒  
युवा॑नम॒न्वाताꣳ॑ सी॒त्त्वयि॒ तन्तु॑मे॒तम्। अ॒यं  
ते॒ योनि॑र्॒ऋ॒त्वियो॒ यतो॑ जा॒तो अरो॑चथाः।

[[2254]]

तं जा॒नन्‍न॑ग्‍न॒ आ रो॒हाथा॑ ना वर्धया र॒यिम्  
[५] ।।  
( घ्‍रुवः सत्रं कृणु॑प्ते यः सप्तत्रि॑ꣳ शञ्च )।

इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके त्रयोदशोऽनुवाकः ।। १३ ।।

( अथ चतुर्थकाण्डे सप्तमप्रपाठके त्रयोदशोऽनुवाकः )।  
द्वादशो वाजप्रसवीयहोमोऽभिहितः। अथ त्रयोदशेऽग्नियोगोऽभिधीयते।  
कल्पः—“ पुरस्तात्प्रातरनुवाकादग्निं युनज्मीमिति तिसृभिरभिमृशन्‍नग्निं युनक्ति ” इति। तत्र प्रथमामाह–  
अग्निं युनज्मीति। अग्निं चितमेतं वह्‍निं शवसा बलेन घृतेन घृतादिद्रव्य- युक्तेन कर्मणा युनज्पि रथेनाश्वमिवाहं योजयामि। कीदृशमग्निं, दिव्यं द्योतनात्मकं, सुपर्णं पक्ष्याकारं, वयसा बृहन्तं चिरकालभाविनम्। तेनाग्निना वयं यजमाना ब्र ध्‍नस्याऽऽदित्यस्य विष्टपं तापरहितं स्थानं पतेम प्राप्‍नुयाम। कीदृशा वयम्, उत्तमे नाकेऽत्युत्कृष्टे स्वर्गलोके सबोऽधिरुहाणाः सुखप्रापकप्रदेशमधिरोढुकामाः। अथ द्वितीयामाह–  
इमौ ते पक्षावति। पतत्रिणः पक्ष्याकारस्य ते तवाग्नेरिमौ पक्षावजरौ कदाचिदपि जीर्णौ न भवतः। हेऽग्‍ने याभ्यां पक्षाभ्यां त्वं रक्षांस्यपहंसि मारयसि ताभ्यां वयं सुकृतामु पुण्यकृतामेव पुरुषाणां योग्यं लोकं पतेम प्राप्‍नुयाम्। ये पुराणा अनादिसिध्दा ऋषयो महर्षयः सन्ति ये च प्रथमजाः सृष्ट्यादावेवोत्पन्‍नास्तादृशा यत्र लोके निबसन्ति तं लोकं पतेम। तृतीयामाह –  
चिदसि समुद्रेति । हेऽग्‍ने त्वं चिदादिविशेषणैर्विशेषितोऽसि। चिज्‍जगत-श्चेतयिता यजमानौश्चितो वा । समुद्रयोनिर्यथा समुद्रः सर्वेषां जलग्रहाणां स्थानं तथा त्वं सर्वेषां क्रतूनां स्थानम्। इन्दुः परमैश्वर्ययुक्तः। दक्षः कर्मनिष्पादन कुशलः। श्येनः पक्षिविशेषाकारः । ऋतावा सत्यवान्। हिरण्यपक्षः सुवर्णं मयाभ्यां पक्षाभ्यामुपेतः। शकुनः कामनादिभेदेन कङ्कादिपक्ष्याकारः। भुरण्युः

[[2255]]

सर्वं भरितं क्षमः । महान्बह्‍वीभिरिष्टकाभिश्चितत्वात्प्रौढः। सधःस्थ आदित्येन सहैकत्र स्थितियोग्ये मण्डले (ध्रुवः स्थिरः) । आनिषत्तः समन्तत उपविष्टः।  
कल्पः – “यज्ञायज्ञियस्य स्तोत्र एकयाऽप्रस्तुतं भवत्यथ नमस्ते अस्तु मा मा हिꣳ सीरिति द्वाभ्यामग्निमभिमृशति” इति। तत्र प्रथमामाह–  
नमस्ते अस्त्विति। हेऽग्‍ने ते नमोऽस्तु। त्वं कर्मणि त्वद्यागकारिणं मा मां मा हिंसीर्मा विनाशय। त्वं विश्वस्य सर्वस्य जगतो मूर्धञ्शिरोवदुत्तमे चितिप्रदेशे श्रित आश्रितः सन्नधितिष्ठसि। अधिको भूत्वा वर्तसे। ते हृदयं त्वदीयं चित्तं समुद्रे वर्तते। यद्‍वृष्टिद्वारेण समुद्रसमानं जलं संपादयिष्यामीत्येवं सर्वदा तवा नुग्रहः। तथाऽन्तरायुस्त्वदीयचित्तस्य मध्ये सर्वेषां प्राणिनामायुस्तिष्ठति चिरं जीवन्त्वेते प्राणिन इति यदा स्मरसि तदानीं तेषामायुर्भवत्येव । किंच भुवनेषु सर्वेषु लोकेषु निमित्तभूतेषु द्यावापृथिवी अर्पिते उपरि द्यौरधो भूमिश्च त्वया स्थपिते। एतयोर्मध्ये सर्वे लोकास्तिष्ठन्त्वित्येवं तवानुग्रहः। अथ द्वितीयामाह–  
उद्‍नो दत्तोदघिमिति। अत्र पूजार्थमेकस्मिन्नेवाग्नौ बहुत्वमारोप्य निर्दिश्यते। हेऽग्‍नयो यूयमुदूनो दत्तादकानि प्रयच्छत। उदकदाने क उपाय इति तदुच्यते—उदधिं भिन्त, उदकं धीयतेऽस्मिन्नित्युदघिर्मेघस्तं विदारयत। केभ्यो निमित्तेभ्यः, दिवोऽन्तरिक्षात्पृथिव्या लोकत्रयं निमित्तीकृत्येत्यर्थः ततो मेघवि दारणादूर्ध्वं पर्जन्यादागतया वृष्ट्या नोऽस्मानवत रक्षत। पुनरप्येकत्वेनैव संबोध्योच्यते—हेऽग्ने त्वं दिवो मूर्धाऽसि द्युलोकस्य मूर्धस्थानीय आदित्यरूपोसि। पृथिव्या नाभिरसि नाभिवन्मध्यदेशे वर्तसे। अपामोषधीनां चोर्ग्रसोऽसि। त्वया हि पाके क्रियमाणे सति तत्र रसो जायते तथा विश्वायुरसि सर्वस्य जगत आयुष्प्रदो-ऽसि। शर्म शरणभूतोऽसि। सप्रथाः सविस्तारोऽसि। पथे पुण्यलोकमार्गरूपाय तुभ्यं नमोऽस्तु। अग्नियोगमन्त्रं व्याख्यातुं प्रस्तौति–  
“सुवर्गाय वै लोकाय देवरथो युज्यते यत्राऽऽकूताय मनुष्यरथ एष खलु देवरथो यदग्निः” (सं० का० ५ प्र० ४ अ० १०) इति।  
द्विविधो हि रथो देवरथो मनुष्यरथश्चेति। तत्र स्वर्गप्राप्तये देवरथः सज्‍जी

[[2256]]

क्रियत। यत्र क्वापि ग्रामविशेषे गन्तुमाकूतमभिपायो भवति तदर्थं मनुष्यरथः सज्‍जी क्रियते। योऽयमत्र चीयमानोऽग्निः स एष देवरथो न तु मनुष्यरथः इत्यं प्रस्तुत्य मन्त्रस्य तात्पर्यं दर्शयति–  
“अग्निं युनज्मि शवसा घृतेनेत्याह युनक्त्येवैनꣳ स एनं युक्तः सुवर्गं लोकमभि वहति” (सं० का० ५ प्र० ४ अ० १०) इति।  
एनं देवरथरूपमग्‍निमनेन मन्त्रेण युनक्त्येव। स च युक्तोऽग्निरेव यजमानं स्वर्गं प्रापयति। उक्तमन्त्रपञ्चके मन्त्रत्रयं विभज्य विनियुङ्क्ते–  
यत्सर्वाभिः पञ्चभिर्युञ्‍ज्याद्युक्तोऽस्याग्निः प्रच्युतः स्यादप्रंतिष्ठिता आहुतयः स्युरप्रतिष्ठिताः स्तोमा अप्रतिष्ठितान्युक्थानि तिसृभिः प्रातःसवनेऽभिमृशति त्रिवृद्वा अग्निर्यावानेवाग्निस्तं युनक्ति यथाऽनसि युक्त आधीयत एवमेव तत्प्रत्याहुतयस्तिष्ठन्ति प्रति स्तोमाः प्रत्युक्थानि” (सं० का० ५ प्र० ४ अ० १०) इति।  
आदावेव मन्त्रपञ्चकेन योजने सति कालान्तरे योजयितुं मन्त्राभावादयं युक्तोऽग्निः प्रच्युतो भवेत्। प्रच्युतेऽग्‍नावाहुतीनां स्तोत्रशस्त्रयोश्च प्रतिष्ठा न भवेत्। अतः पश्चाद्योक्तुं मन्त्रद्वय मवशेष्य प्रातःसवने तिसृभिरमिमृशेत्। तथा सति त्रिगुणमग्‍निं सर्वमप्यभिमृशति। ततो यथा लोके बलीवर्दैयुक्ते शकटे सर्वं ग्रामान्तरे नेतध्यं वस्तुजातमभिनिधीयत एवमेतस्मिन्नग्‍नावाहुतयः स्तोत्राणि (शस्त्राणि) च प्रतितिष्ठन्ति। अथावशिष्टं मन्त्रद्वयं विनियुङ्‍क्ते–  
“यज्ञायज्ञियस्य स्तोत्रे द्वाभ्याममि मृशत्येतावान्वै यज्ञो यावानग्‍निष्टोमोभूमा त्वा अस्यात ऊर्ध्वः क्रियते यावानेव यज्ञस्तमन्ततोऽन्वारोहति” (सं० का० ५ प्र० ४ अ० १०) इति।  
यज्ञायज्ञा वो अग्‍नय इत्यस्यामृच्युत्पन्नं साम यज्ञायज्ञियं, तस्य साम्‍नः संबन्धि स्तोत्रं तृतीयसवने प्रवर्तते। तस्मिन्प्रवर्तमाने सति शिष्टाभ्यां द्वाभ्यां मन्त्राभ्यामग्‍निमभिमृशेत्। यज्ञायज्ञियस्तोत्रान्तो हि प्रकृतिभूतोऽग्‍निष्टोमः। स च यावांस्तावानेवोक्थ्यातिरात्रादिः सर्वोऽपि यज्ञः। एतावदेव हि सर्वेस्याषि यज्ञस्य

[[2257]]

मुख्यं शरीरम्। अस्योक्थ्यादिक्रतोर्यज्ञायज्ञियस्तोत्रादूर्ध्वस्तु स्तोत्रसमूहो यः क्रियते सतु मैव क्रियते, तेनातिरिक्तेन पूर्वं विद्यमानस्य यज्ञशरीरस्य वाहुल्यमेव भवति, न तु किंचिन्‍नूतनं शरीरम्। एवं सति यज्ञायज्ञियस्तोत्रकालीनाभिमर्शनेनातिरिक्तेनाग्‍नि- ष्टोमोक्थ्यातिरात्रादिरूपो यज्ञो यावानस्ति तं सर्वमप्यन्तकालेऽन्वारोहति कृत्स्नमपि यज्ञजातं प्राप्‍नोतीत्यर्थः। मन्त्रद्वित्वं प्रशंसति–  
“द्वाभ्यां प्रतिष्ठित्यै” [सं० का० ५ प्र० ४ अ० १०] इति।  
स्तोत्रमध्य एवावान्तरकालाविशेषं विधत्ते –  
“एकयाऽप्रस्तुतं भवत्यथाभिमृशत्युपैनमुत्तरो यज्ञो नमत्यथो संतत्यै” (सं० का० ५ प्र० ४ अ० १० ) इति।  
यज्ञायज्ञियस्य स्तोत्रे ह्येकविंशः स्तोमो विहितः। तिस्रो हि ऋच एकविं-शतिसंख्यापूरणायाऽऽवर्तनीयाः। तत्र हि विंशतिस्तोत्रीयासूक्तासु याऽन्ता (न्त्या) स्तोत्रीया तया स्तोत्रमप्रस्तुतमनुपक्रान्तं यदा भवति तदानीं मन्त्राभ्यामभिमृशेत्। एवं सत्युत्तरकालभावी यज्ञः सर्वोऽप्येनं यजमानमुपनमति। अपि च तदभिमर्शनं यज्ञनैरन्तर्याय संपद्यते।  
कल्पः—“ पुनश्चितिस्त्रिष्वर्थेषु श्रूयतेऽस्त्रवणार्थे समृद्ध्यर्थे संतानार्थे चास्रवणार्थं व्याख्यास्यामो यदीष्ट्या यदि पशुना यदि सोगेन यजेत योऽप्यस्य पुरोऽ–ग्निस्तमन्ववसाय यजेतापि वा येनर्षय इत्यष्ठौ नाना मन्त्रा उत्तरवेद्यामुपदध्यात् ” इति। तत्र प्रथमामाह–  
येनर्षय इति। येन स्वगेंण निमित्तभूतेन पूर्वे महर्षयस्तपसा संतापयक्ते-नाग्निना सत्रमासतानुष्ठितवन्तः । कीदृशा महर्षयः, अग्निमिन्धानाः प्रज्वलयन्तः । सुवराभरन्तः स्वर्गमाहर्तुं समुद्यताः अहमपि तस्मिन्नाके निमित्तभूते सति एतमग्‍निं निदधे स्थापयामि। यमग्‍निं मनवः पूर्वे मनुष्याः स्तीर्णबर्हिषं प्रसारितयज्ञमाहुस्त मग्‍निं निदध इत्यन्वयः। अथ द्वितीयामाह–  
तं पत्‍नीभिरिति। हे देवा ऋत्विजः सर्वे वयं पत्न्यादिभिः सर्वैर्मनुष्यैरुत

[[2258]]

वा हिरण्यैर्हिरण्यदिभिः सर्वैः साधनद्गव्यैश्च सहितास्तमग्‍निमनुगच्छेमानुगताः सन्तः फलं प्राप्स्याम इत्बाशयः । स एव स्पष्टीक्रियते-दिवः पृष्ठे स्वर्गस्योपरि नाकं दुःखरहितं स्थानं गृह्‍णाना ग्रहीतुकामा वयमित्यर्थः। कीदृशे दिवः पृष्ठे, सुकृतस्य लोके सम्यगनुष्ठितस्य कर्मणः फलभूते, तृतीये पृथिवीमारभ्य गणनायां त्रिसंख्या-पूरके, अधिरोचनेऽधिकत्वेन दीप्यमाने। अथ तृतीयामाह–  
आ वाचो मध्यमेति। अयगग्‍निर्वाचो मध्यमारुहत्स्तोत्ररूपाया वाचः प्रतिपाद्यमर्थमारूढः स्तोत्रगतसर्वगुणयुक्त इत्यर्थः। कीदृशोऽग्‍निः, भुरण्युर्जनद्भ-रणशीलः। सत्पतिः सतां पालकः। चेकितानोऽभिज्ञानवान्। स च पृथिव्याः पृष्ठे भूमेरुपरि निहितः स्थापितो दविद्युतदतिशयेन द्योतते। ये तु विरोधिनः पृतन्यवोऽस्माभिः सह कलहं कर्तुमिच्छन्ति तानधस्पदं कृणुतेऽस्माकं पादस्याधस्तादर्वास्थितान्करोति। अथ चतुर्थीमाह–  
अयमग्निरिति। अयमग्‍निर्दीप्यतामस्मिन्कर्मणि प्रकाशताम्। कीदृशः, वरितमोऽतिशयेन शूरः। वयोधा वयस आयुषः स्थापयिता। सहस्त्रिय इष्टकासहस्रेण संपादितः। अप्रयुच्छन्नस्मिन्कर्मणि प्रमादरहितः। सरिरस्य जलस्य मध्ये विभ्राजमान और्वविद्युदादिरूपेण विशेषतः प्रकाशमानः। हे ऋत्विग्यजमानास्तस्य प्रसादाद्दिव्यानि धाम स्थानानि उप प्रयात प्राप्‍नुत। अथ पञ्चमीमाह–  
सं प्र च्यवध्वमिति। हेऽग्ने त्वं विश्वेदेवा यजमानश्च सर्वे यूयं संप्रच्यवर्ध्य सम्यक्प्रच्यावयत, अस्य कर्मणो विघ्‍नं विनाशयतेत्यर्थः। अनुसंप्रयासानुक्रमेण कर्म-सिद्धिं प्राप्‍नुत। ततो देवयानान्देवलोकप्राप्तिहेतून्पथो मार्गान्कृणुघ्वं कुरुत। सधःस्थे सहस्थितियोग्येऽस्मिन्कर्मणि सीदतोत्तरस्मिँल्लोकेऽधिकत्वेन सीदत। अथ षष्ठीमाह–  
येना सहस्रमिति। हेऽग्‍ने देवयानो देवप्रापको यस्त्वमुत्तमः स त्वं येन व्यापारेण सहस्रं वहसि सहस्रदक्षिणाकं यज्ञं निर्वहसि, तथा येन व्यापारेण सर्व-वेदसं सर्वस्वदक्षिणाकं यज्ञं वहसि, तेन व्यापारेण नोऽस्मदीयमिमं यज्ञं वह देवान्प्रापय। देवयान इत्यादिकं यज्ञविशेषणं वाऽस्तु। यो यज्ञो देवान्प्राप्त उत्तमो भवति तमिमं यज्ञं वहेत्यर्थः अथ सप्तमीमाह–

[[2259]]

उद्‍वुध्यस्वाग्‍न इति। हेऽग्‍ने त्वमुद्‍बुध्यस्वास्माद्वेषये सावधानो भव। एनं यजमानं प्रति जागृहि प्रतिदिनं जागारूकं सावधानं कुरु। अयं च त्वं च मिलित्वे-ष्टापूर्ते श्रौतस्मार्तकर्मणी संसृजेथां संपादयतम्। हे यजमान त्वां पितरं पालकं युवानं यौवनोपेतं पुनः कृण्वन्भूयो भूयः कुर्वन्नयमग्‍निस्त्वयि निमित्तभूते सत्येतं तन्तुं यज्ञप्रवाहमन्वातांसीदनुक्रमेण तनोतु संपादयतु। अथाष्टमीमाह–  
अयं ते योनिरिति। हेऽग्‍ने योऽयमिष्टकाचितिरूपप्रदेशस्ते तव योनिः स्थानं, यतो यस्या इष्टकाचितेर्जात उत्पन्नस्त्वमरोचथा दीप्तो भवति, तं योनिं जान-न्स्वकीयत्वेनावगच्छन्नारोह। अथानन्तरं नोऽस्माकं रयिं धनं वर्धय।  
एतैर्मन्त्रै। साध्यां पुनश्चितिं विधत्ते–  
“प्र वा एषोऽस्माल्लोकाच्च्यवते योऽग्‍निं चिनुते न वा एतस्यानिष्टक आहु-तिरवकल्पते यां वा एषोऽनिष्टक आहुतिं जुहोति स्रवति वै सा ताꣳ स्रवन्तीं यज्ञोऽ-नुपरा भवति बज्ञं यजमानो यत्पुनश्चितिं चिनुत आहुतीनां प्रतिष्ठित्यै प्रत्याहुतयस्ति-ष्ठन्ति न यज्ञः पराभवति न यजमानः” [सं० का० ५ प्र० ४ अ० १०] इति।  
अग्‍निं चिन्वानः पुरुषः स्वर्गाभिमुखत्वादस्माल्लोकात्प्रच्युतो भवति। एतस्य परुषस्येष्टकारहिते देश आहुतिनं संभवति, भूप्रदेशस्य स्वकीयत्वाभावात्। एवं सतीष्टकारहिते प्रदेशे यामाहुतिं जहोति सा भवति, यथा भिन्नभाण्डे जलं गलति तद्वत्। स्रवन्तीं तामाहुतिमनु यज्ञो नश्यति। यज्ञमनु यजगानोऽपि नश्यति। अत आहुतिप्रतिष्ठार्थं पुनश्चितिं कुर्यात्। तत आहुतियज्ञयजमानाः प्रतितिष्ठन्ति। अस्यां चिताविष्ठकासंख्यां विधत्ते  
“अष्टावुपदधात्यष्टाक्षरा गायत्री गायत्रेणैवैनं छन्दता चिनुते” [सं० का० ५ प्र० ४ अ० १०] इति।  
एतच्छाखाम्‍नातमन्त्रानुसारेण संख्यां विधाय शाखान्तरानुसारेणान्यौ द्वो पक्षौ विधत्ते– “ यदेकादश त्रैष्टुभेन यद्‍द्वादश जागतेन छन्दोभिरेवैनं चिनुते ” ( सं० का० ५ प्र० ४ अ० १०) इति।  
प्रकारान्तरेण पुनश्चितिं प्रशंसति –

[[2260]]

“नपात्को वे नामैषोऽग्‍निर्यत्पुनश्चितिर्य एवं विद्वान्पुनश्चितिं चिनुत आ तृतीयात्पुरुषादन्नमत्ति” (सं० का० ५ प्र० ४ अ० १०) इति।  
न षातयति न विनाशयत्याहुतिं न स्त्रावयतीति पुनश्चितिरूपस्याग्‍नेर्नपात्क इति नामधेयम्। एवं ज्ञात्वा चितवान्पुरुषः पुत्रपौत्रापर्यन्तमन्‍नसगृद्धो भवति।  
पुनःशब्दतात्पर्यं दृष्टान्तेन दर्शयति–  
“यथा वै पुनराधेय एवं पुनश्चितिर्योऽग्‍न्याधेयेन नर्घ्‍नोति स पुनराधेयमा-धत्ते योऽग्‍निं चित्वा नर्घ्‍नोति स पुनश्चितिं चिनुते यत्पुनश्चितिं चिनुत ऋद्ध्यै” (सं० का० ५ प्र० ४ अ० १०) इति।  
पुनराधेयपुनश्चित्योः पूर्वमृद्ध्यभावेन पश्चादृद्धिसद्भावेन च सादृश्यम्।  
अत्र पूर्वपक्षत्वेन शाखान्तरमतमुपन्यस्यति–  
“अथो खल्वाहुर्न चेतव्येति रुद्रो वा एष यदग्‍निर्यथा व्याघ्‍रꣳ सुप्तं बोध यति तादृगेव तत्” [सं० का० ५ प्र० ४ अ० १०] इति।  
यथा लोके सुप्तो व्याघ्‍रः केनचिन्मार्गे गच्छता पुरुषेण बोधितस्तमेव बोध यितारं मारयति, एवमयं क्रूरोऽग्‍निः पूर्वं चितः कथंचित्पुण्यवशात्सुप्तवच्छान्तो वर्तते। स चेत्षुनश्चीयेत प्रबोधितव्याघ्रवन्मारयेत्। तस्मान्‍न चेतव्येयं पुनश्चितिरिति पूर्वः पक्षः। तमिमं पक्षमनादृत्य स्वपक्षमेव स्थापयति–  
“अथो खल्वाहुश्चेतव्येति यथा वसीयाꣳसं भागधेयेन बोधयति तादृगेव तत्” (सं० का० ५ प्र० ४ अ० १०) इति।  
लोके धनाढ्यं प्रभुं चिरकालव्यवधानेन विस्मृतवन्तं भृत्यः पुनरप्युपाय-नमानीय यथा बोधयति, स च बोधित एवाभीष्टसिध्दिं करोति, एवमयं प्रभुराग्‍निः पुनश्चितः सन्नमीष्टं साधयतीति चेतव्येयं पुनश्चितिः।  
तस्याः पुनश्चितेः समृद्धिहेतुत्वमुदाहरणमुखेन स्पष्टयति–  
“मनुरग्निमचिनुत तेन नाऽऽर्ध्‍नोत्स एतां पुनश्चितिमपश्यत्तामचिनुत तया वै स आर्घ्‍नोद्यत्पुनश्चितिं चिनुत ऋद्‍ध्यै” [सं० का० ५ प्र० ४ अ० १०] इति।  
अत्र विनियोगसंग्रहः—

[[2261]]

अग्‍नित्रयं पुरा प्रातरनुवाकात्स्पृशेदिह (?) ।  
नमोद्वाभ्यां वह्‍‍निमर्शो येनाष्टाविष्टकाष्टकम्।  
पुनश्चितिरिति प्रोक्ता मन्त्रा अत्र त्रयोदश।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे-दयितैत्तिरीयसंहिताभाष्ये चतुर्थकाण्डे सप्तमप्रपाठके  
त्रयोदशोऽनुवाकः ।। १३।।

### १४ 
(अथ चतुर्थकाण्डे सप्तमप्रपाठके चतुर्दशोऽनुवाकः )।  
ममा॑ग्‍ने॒ वर्चो॑ विह॒वेष्ब॑स्तु व॒यं त्वेन्धा॑ना-  
स्त॒नुवं॑ पुषेम। मह्यं॑ नमन्तां प्र॒दिश॒श्वत॑स्र॒  
स्त्वयाऽध्य॑क्षेण॒ पृत॑ना जयेम। मम॑ दे॒वा  
वि॑ह॒वे स॑न्तु॒ सर्व॒ इन्द्रा॑वन्तो म॒रुतो॒ विष्णु॑-  
र॒ग्निः। ममा॒न्तरि॑क्षमु॒रु गो॒पम॑स्तु॒ मह्यं॒ वातः॑  
पवतां॒ कामे॑ अ॒स्मिन्। मयि॑ दे॒वा द्रवि॑ण॒मा  
य॑जन्तां॒ मय्या॒शीर॑स्तु भयि॑ दे॒वहू॑तिः। दैव्या॒  
होता॑रा वनिषन्त॒ [१] पूर्वेऽरि॑ष्टाः स्याम  
त॒नुवा॑ सु॒वीराः॑। मह्यं॑ यजन्तु॒ मम॒ यानि॑  
ह॒व्याऽऽकू॑तिः स॒त्या मन॑सो मे अस्तु। एनो॒  
मा मि गां॑ कत॒मच्‍च॒नाहं विश्वे॑ देवासो॒  
अधि॑ वोचता मे। देवीः॑ षडुवर्रि॒रुणः॑।  
कृणोत॒ विश्वे॑ देवास इ॒ह वरि॑यध्वम्। मा  
हा॑स्माहि प्र॒जया॒ मा त॒नूभि॒र्मा र॑धाम द्विष॒ते

[[2262]]

सो॑म राजन्। अ॒ग्‍निर्म॒न्युं प्र॑तिनु॒दन्पु॒रस्ता॑त्  
[२] अद॑ब्धो गो॒पाः परि॑ पाहि न॒स्त्वम्।  
प्र॒त्यञ्‍चो॑ यन्तु नि॒गुतः॒ पुन॒रस्ते॑ऽमैषां॑ चि॒त्तं  
प्र॒बुधा॒ वि ने॑शत्। धा॒ता धा॑तृ॒णां भुव॑नस्य॒  
यस्पति॑र्दे॒वꣳ स॑वि॒तार॑मभिमाति॒षाह॑म्। इ॒मं  
य॒ज्ञम॒श्विनो॒भा बृह॒स्पति॑र्दे॒वाः पा॑न्तु॒ यज॑  
मानं न्य॒र्थात्। उ॒रु॒व्यचा॑ नो महि॒षः शर्म॑  
यꣳ सद॒स्मिन्हवे॑ पुरुहूतः पुरु॑क्षु। स नः॑  
प्र॒जायै॑ हर्य॑श्व मृड॒येन्द्र॒ मा (३) नो॒  
री॒रि॒षो॒ मा परा॑ दाः। ये नः॑ स॒पत्‍ना॒ अप॒ ते  
भ॑वन्त्विन्द्रा॒ग्निभ्या॒मव॑ बाधामहे॒ तान्।  
वस॑वो रु॒द्रा आ॑दि॒त्या उ॑परि॒स्पृशं॑ मो॒ग्रं  
चेत्ता॑रमधिरा॒जम॑क्रन्। अ॒र्वाञ्‍च॒मिन्द्र॑म॒मुतो॑  
हवाभहे॒ यो गो॒जिद्ध॑न॒जिद॑श्व॒जिद्यः॑ । इ॒मं  
नो॑ य॒ज्ञं वि॑ह॒वे जु॑षस्वा॒स्य कु॑र्मो हरिवो  
मे॒दिनं॑ त्वा (४) ।।  
[व॒नि॒श॒न्त॒ पु॒रस्ता॒न्मा त्रिच॑त्वारिꣳ॑ शच्‍च]।

इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके चतुर्दशोऽनुवाकः ।। १४ ।।

(अथ चतुर्थकाण्डे सप्तमप्रपाठके चतुर्दशोऽनुवाकः)।  
त्रयोदशो पुनश्चितिरुक्ता। अथ चतुर्दशे विहव्याख्या इष्ठका उच्यन्ते ।

[[2263]]

कल्पः—“ममाग्ने वर्चो विहवेष्वित्यनुवाकेन प्रतिमन्त्रमिष्टकामि-र्धिष्णियाꣳश्चिनोत्यश्मनवमा आग्‍नीध्‍रीय उपदधाति द्वादश षोडशैकवि॑शाप्तिं चतुर्विंशतिं वा होत्रीय एकादश ब्राह्मणाच्छंसीये षण्मार्जालीयेऽष्टावष्टाद्गन्येषु धिष्णियेषूपदधातीति विज्ञायेत” इति। तत्र प्रथमामाह –  
ममाग्ने वर्च इति। हेऽग्‍ने विहवेपु यज्ञेषु यद्वर्चः फलं तन्ममास्तु। वयमृ-त्विग्यजमानास्त्वामग्‍निमिन्धानाः प्रज्वलयन्तस्तनुवं त्वदीयं शरीरं पुषेम पुष्टं कुर्मः। मह्यं यजमानाय प्राच्याद्याश्चतस्त्रः प्रदिशो नमन्तां वश्या भवन्तु, तत्रत्या जना मदधी-ना भवन्तु। अध्यक्षेण स्वामिना त्वया सहिता वयं पृतना विरोधि सेना जयेम। अथ द्वितीयामाह–  
मम देबा इति। सर्वे देवा मम विहवे मदीययज्ञे सन्तु तिष्ठन्तु । देवा एव विशेष्यन्ते – इन्द्रावन्त इन्द्रयुक्ता मरुतो मरुद्गणा विष्णुरग्‍निश्‍चेत्येषवाद्याः। इदमुरु विस्तीर्णमन्तरिक्षं मम गोपं रक्षकमस्तु। अयं वातो वायुर्मह्यं मदर्थमस्मिन्कामे यज्ञ-फले निमित्तभूते सति पवतां संचरतु। मदीयकामं साधयत्वित्यर्थः। अथ तृतीयामाह–  
मयि देवा इति। एते देवा मयि यजमाने द्रविणं धनमायजन्तां सर्वतः संपादयन्तु। आशीराशास्यमानं फलं मय्यस्तु यजमाने सिद्धं भवतु। तथा देवहूति-र्देवानामाह्‍वानं च मयि भवतु। दैव्या होतारा देवसंबन्धिन ऋत्विजः पूर्वे त्वनादि-सिद्धा तनिषन्तास्मद्यज्ञं संभजन्तु। वयं च तनुवा शरीरेणारिष्टा हिंसा रहिताः सुवीराः शोभनपुत्रयुक्ताः स्याम भवाम। अथ चतुर्थीमाह–  
मह्यं यजन्त्विति। यानि मम हव्या मदीयानि हवींपि सन्ति तानि सर्वाणि मह्यं मदर्थं दैव्या ऋत्विजो यजन्तु। मे मम मनस आकूतिर्मदीयस्य मनसः संबंधी योऽयं संकल्पः साऽऽकूतिः सत्याऽस्तु। संकल्पितार्थः सिध्यत्वित्यर्थः। अहं कतम-च्चनैनः किमपि पापं मा निगां नितरां मा प्राप्नवानि। विश्वे देवासो हे विश्वे देवा मे मदर्थमघिवोचताऽऽधिक्यं ब्रूत यजमानानां मध्येऽयमधिक इति देवानामग्रे कथयत। अथ पञ्‍चमीमाह –  
देवीः षडुर्वीरिति। देवीः षडुर्वीरुर्वीनामिकाः षट्संख्याका हे देव्यः।

[[2264]]

अत एव शाखान्तरेऽग्न्युपस्थाने समाम्‍नातम् “षण्मोर्वीरंहसस्पान्तु द्यौश्‍च पृथिवी चाऽऽपश्‍चौपधमश्चोर्क्च सूनृता च” इति। तादृश्यो हे देव्यो नोऽरमदीयमिदं कर्मोरु कृणोत विस्तीर्णं कुरुत। विश्वे देवासो हे विश्वे देवा इह कर्मणि वीरयध्वं वीरा भवत। विघ्नं परिहरतेत्यर्थः। वयं प्रजया पुत्रादिरूपया मा हास्महि परित्यक्ता मा भूम। तथा तनूभिः पुष्टशरीरैर्मा हारमहि। हे सोम राजन्द्विषते वैरिणे मा रधाम कार्यसिद्धिं मा करवाम। अथ षष्ठीमाह–  
अग्निर्मन्युमिति । अयमग्‍निर्मन्युं वैरिणां कोपं प्रतिनुदन्‍निराकुर्वन्पुरस्ता दस्माकं पुरतो गच्छत्विति शेषः । हेऽग्‍ने त्वमदव्यः केनाप्यहिंसितो गोपा रक्षण-समर्थः सन्‍नोऽस्मान्परिपत्हि सर्वतः पालय । तव पालने सति ते वैरिणः प्रत्यञ्च-प्रतिमुखाः विमुखा सन्तो निगुतो नितरां गमनशीलाः पलायनपराः पुनर्यन्तु भूयो भूयो यत्र क्वापि गच्छन्तु। एषां वैरिणां चित्तमन्तःकरणं प्रबुधाऽमा विनेशत्प्रबोधेन सह विनश्यतु। अथ सप्तमीमाह–  
धाता धातृणामिति। घातृणां जगत्कर्तॄणां दक्षप्रजापत्यादीनामपि धाता यः स्रष्टा भुवनस्य लोकस्य पतिः पालकश्च। तथाऽश्विनोमोभावश्विनौ बृहस्पतिश्चेत्येते देवा नोऽस्मदीयमिमं यज्ञं यजमानं च न्यर्थात्फलवैगुण्यलक्षणाद्वैयर्थ्यात्पान्तु रक्षन्तु। कीदृशं यज्ञम्, देवं तत्तन्मन्त्रव्यवहारयुक्तं सवितारं महाफलजनकमभिमातिषाहं पापलक्षणस्याभिमातेररेरमिभवितारम्।  
अथाष्टमीमाह –  
उरुव्यचा इति। पुरुभिर्बहुभिर्यजमानेर्हूत आहूतः पुरुहूत इन्द्रः। हुयतेऽ–स्मिन्‍निति ह वो यज्ञस्तस्मिन्यज्ञे स इन्द्रो नोऽस्मार्क शमं सुखं यं सद्यच्छतु। कीदृश इन्द्रः, उरव्यचा अत्यन्तं व्याप्तो बहुदेशाधिपतिरित्यर्थः। महिषो महाञ्शोर्यादिगुण-संपन्‍नः। पुरुक्षु पुरुषु बहुमन्त्रेषु क्षूयते शब्द्‍यते प्रतिपाद्यत् इति पुरुक्षुः पुरुक्षुरेव पुरुक्षु। हरिनामानावश्वौ यस्यासौ हर्यश्वः। तादृश हे इन्द्र प्रजायै पुत्रा दिप्रजासि-द्ध्यर्थं स त्वं नोऽस्मान्मृडय सुखय, नोऽस्मान्मा रीरिपो मा हिंसीर्मा परादा मा च तिरस्कुरु। अथ नवमीमाह–

[[2265]]

ये न सपत्‍ना इति। ये केचिन्नोऽस्माकं सपत्‍नाः शत्रवः सन्ति तेऽपभ वन्त्वपनययुक्ता भवन्तु। वयं तान्सपत्‍नानिन्द्राग्निभ्यामनुग्रहयृक्ताभ्यां सहिता अवबा-धामहे सर्वथा बाधितान्कुर्मः। वसुरुद्रादित्या देवता मामेतादृशमक्रन्कुर्वन्तु। कीदृश-मिति तदुच्यते-उपरितनं स्वर्गं स्पृशतीत्युपरिस्पृक्तम्, उग्रं शत्रुतिरस्कारक्षमं, चेत्तारम-भिज्ञातारम्, अधिराजमन्येषां सर्वेषामधिपतिम्।  
अथ दशमीमाह–  
अर्वाञ्‍चमिन्द्रमिति। य इन्द्रो गोजित्परकीयगवां जेता, तथा यो धन-जित्परकीयधनस्य जेता, योऽश्वजीत्परकीयाश्वानां जेताऽस्ति, अर्वाञ्चमस्मदभिमुखं तमिन्द्रममुतोऽमुं यज्ञं निमित्तीकृत्य हवामह आह्‍वयामः। हे इन्द्र विहवे विविधा-ह्‍वाने सति नोऽस्मदीयमिमं यज्ञं जुषस्व सेवस्य। हरिनामकावश्वौ यस्य स हरिवान्। हे हरिव इन्द्र त्वामस्य यजमानस्य मेदिनं स्नेहवन्तं कुर्मः।  
एत्रैर्मन्त्रैः साध्यमुपधानं विधित्सुरादौ कानिचित्काम्यचयनानि दर्शंयति।  
यदुक्तं सूत्रकारेण – “छन्दश्चितं चिन्वीत पशुकाम इति विज्ञायते सर्वैश्छ-न्दोभिश्चिनुयादित्येकं प्राकृतैरित्यपरम” इति। तदिदं विधत्ते–  
“छन्दश्चितं चिन्वीत पशुकामः पशवो वै छन्दाꣳसि पशुमानेव भवति” [सं० का ५ प्र० ४ अ० ११] इति।  
अग्निर्मूर्धा दिवः ककुदित्यनुवाकोक्ता नानाछन्दोयुक्तमन्त्रास्तैरवे चितो न तु यजुर्भिरिति च्छन्दश्चितस्तादृशमग्निं पशुकामश्चिनुयात्।  
यच्‍च सूत्रकारेणोक्तम् “श्येनचितं चिन्वीत सुवर्गकाम इति विज्ञायते वक्रपक्षो व्यस्तपुच्छो भवति पश्चात्प्राङ्‍दूहति पुरस्तात्प्रत्यङ्‍ङुदूहत्येवमिव हि वयसां मध्ये पक्षनिर्णामो भवतीति विज्ञायते” इति। तदीदं विधत्ते–  
“श्येनचितं चिन्वीत सुवर्गकामः श्येनो वै वयसां पतिष्ठः श्येन एव भूत्वा सुवर्गं लोकं पतति” [सं० का ५ प्र० ४ अ० ११] इति।  
वयसां मध्ये श्येनोऽतिशीघ्‍रं पतितुं समर्थः।श्येन एव शेनवच्छीघ्‍रगाम्येव।

[[2266]]

यदुक्तं सूत्रकारेण– “कङ्कचिदलजचिदिति श्येनचिता व्याख्यातौ” इति। तदिदमुभयं क्रमेण विधत्ते–  
“कङ्कचितं चिन्वीत यः कामयेत शर्षिण्वानमुष्मिल्लोँके स्यामिति। शीर्ष-ण्वानेवामुष्मिल्लोँके भवत्यलजचितं चिन्वीत चतुःसीतं प्रतिष्ठाकामश्चतस्त्रो दिशो दिक्ष्ववे प्रतितिष्ठति” [सं० का ५ प्र० ४ अ० ११] इति।  
कङ्‍कालजौ श्येनस्यैवावान्तरजातिभेदौ। तत्र कङ्‍कस्य शिरो मण्डला-कारम्। अजलस्य तु पादयोर्विशेषः। अत एव पादस्थानीयासु सीतासु द्वादशसंख्या-मपोद्य चतुःसंख्यां ब्रूते। तत्र कङ्‍कचिता स्वर्गलोके शीर्षण्वान्सर्वेषां मध्य उन्नत-शिरस्कः प्रभुर्भवतीत्यर्थः । अथालजचिता सीताचतुष्टयदिग्द्वारा प्रतिष्ठां प्राप्‍नोति। यदप्युक्तं सूत्रकारेण- “प्रउगचितं चिन्वीत भ्रातृव्यवनिति विज्ञायते यावानग्‍निः सारत्‍निप्रादेशो द्विस्तावतीं भूमिं चतुरश्रां कृत्वा पूर्वस्याः करण्या अर्धाच्छ्रोणी प्रत्यालिखेत्” इति। तदिदं विधत्ते–  
“प्रऊगचितं चिन्वीत भ्रातुव्यवान्प्रैव भ्रातृव्यान्‍नुदते” [सं० का ५ प्र० ४ अ० ११] इति।  
प्रउगमनोमुखं, यथा शकटस्य पश्चाद्भागो विस्तृतः पूर्वभागः संकुचितस्त-द्वत्। एतेन भ्रातृव्यान्प्रणुदते।  
यदप्युक्तं सूत्रकारेण– “उभयतः प्रउगं चिन्वति यः कामयेत प्रजातान्भ्रातृ-व्यान्‍नुदेय प्रति जानिष्यमाणानिति विज्ञायते यथा विमुखे शकटे” इति। तदिदं विधत्ते “उभयतः प्रउगं चिन्वीत यःकामयेत प्रजातान्भ्रातृव्यान्‍नुदेय प्रति जनिष्यमा-णानिति प्रैव जातान्भ्रातृब्यान्‍नुदते प्रति जनिष्यमाणान्” ( सं० का ५ प्र० ४ अ० ११) इति।  
प्राक्पश्चाच्चा शकटसुखसदृशमुभयतः प्रउगं तेनोत्पन्नान्भ्रातृव्यान्विना-शयति। उत्पत्स्यमानानामुत्पत्तिं प्रतिबध्‍नाति।  
यदप्युक्तं सूत्रकारेण– “रथचक्रचितं चिन्वीत भ्रातृव्यवानिति विज्ञायते यावानग्निः सारत्‍निप्रादेशस्तावतीं भूमिं परिमण्डलां कृत्वा” इति। तदिदं विधत्ते– “रथचक्रचितं चिन्वीत भ्रातृव्यवान्वज्‍रो वै रथो वज्‍रमेव भ्रातृव्येभ्यः

[[2267]]

प्रहरति” (सं० का ५ प्र० ४ अ० ११) इति।  
रथचक्रवद्वर्तुलत्वेन चीयत इति रथचक्रचित्।  
यदप्युक्तं सूत्रकारेण– “द्रोणचितं चिन्वीतान्नकाम इति विज्ञायते द्वयानि तु खलु द्रोणानि चतुरश्राणि परिमण्डलानि च तत्र याथाकामी” इति। तदेतद्विधत्त– “द्रोणचितं चिन्वीतान्नकामो द्रोणे वा अन्नं भ्नियते सयोन्येवान्नमवरुन्धे” ( सं० का ५ प्र० ४ अ० ११) इति।  
द्रोणे हि धान्यं भरन्त्यतो धान्यस्थानसहितमन्नं प्राप्‍नोति।  
यदप्युक्तं सूत्रकारेण “समूह्यं चिन्वीत पशुकाम इति विज्ञायते समूहन्निवे ष्टका उपदधाति” इति। तदिदं विधत्ते–  
“समूह्यं चिन्वीत पशुकामः पशुमानेव भवति” [सं० का ५ प्र० ४ अ० ११] इति।  
समूहमर्हतीति समूह्यः।  
यदप्युक्तं सूत्रकारेण– “परिचाय्यं चिन्वीत ग्रामकाम इति विज्ञायते मध्यमां स्वयमातृण्णां प्रदक्षिणमिष्टकागणैः परिचिनोति स परिचाय्यः” इति। तदिदं विधत्ते– “परिचाय्यं चिन्वीत ग्रामकामो ग्राम्येव भवति” (सं० का ५ प्र० ४ अ० ११) इति।  
यदप्युक्तं सूत्रकारेण– “श्मशानचिदं चिन्वीत यः कामयेत पितृलोक ऋघ्‍नुयामिति विज्ञायते द्वयानि तु खलु श्मशानानि चतुरश्राणि परिमण्डलानि च तत्र याथाकामी” इति। तदेतद्विधत्ते–  
“श्मशानचिते चिन्वीत यः कामयेत पितृलोक ऋघ्‍नुयामिति पितृलोक एवर्ध्‍नोति” (सं० का ५ प्र० ४ अ० ११) इति।  
तदेवं काम्यचयनानि समापितानि। अथ प्रकृतैर्ममाग्‍ने वर्च इत्यादिभि-र्मन्त्रैः साध्यमुपधानं विधत्ते–  
“विश्वामित्रजमदग्‍नी वसिष्ठेनास्पर्धेताꣳ स एता जमदग्‍निर्विहव्यां अपश्य-त्ता उपाधत्त ताभिर्वै स वसिष्ठस्येन्द्रियं वीर्यमवृङ्‍क्त यद्विहव्या उपदधातीन्द्रियमेव

[[2268]]

ताभिर्वीर्य यजमानो भ्रातृव्यस्य वृङ्‍क्ते” (सं० का ५ प्र० ४ अ० ११) इति।  
विहवशब्दोपंतैर्मन्त्रैरुपधेया इष्टका विहव्याः। उपधानदेशं विधत्ते–  
“होतुर्धिष्णिय उपदधाति यजमानायतनं वै होता स्व एवास्मा आयतन इन्द्रियं वीर्यमवरुन्धे” [सं० का ५ प्र० ४ अ० ११] इति।  
देवाह्‍वानादिकस्य यजमानकार्यस्य होत्रा निष्पाद्यत्वाद्धोता यजमानस्या-ऽऽयतनम्। तत्र संख्यां विधत्ते–  
“द्वादशोपदधाति द्वादशाक्षरा जगती जागताः पशवो जगत्यैवास्मै पशूनव रुन्धे” (सं० का ५ प्र० ४ अ० ११) इति।  
यद्यप्यत्र मन्त्राणां दशत्वान्मन्त्रकर्मणोः समसंख्या नास्ति तथाऽपि मन्त्रावृत्त्या कर्मसंख्या पूरणीय। तत्प्रकारश्च सूत्रकारेण दर्शितः—“अल्पीयांसो मन्त्रा भूयांसि कर्माणि तत्र समशः प्रतिविभज्य पूर्वैः पूर्वाणि कारयेदुत्तरैरुत्तराण्यल्पीयांसि कर्माणि भूयांसो मन्त्रास्तत्र प्रतिमन्त्रं कूर्यादवशिष्टा विकल्पार्था यथायूपद्रव्याणीत्य-न्ताल्लोपो विवृद्धिर्वा” इति। अतोऽत्र पूर्वभागस्यान्तिमं पञ्चममुत्तरभागस्यान्तिमं दशमं चाऽऽवृत्त्या वर्धयित्वा संख्या पूरणीया। स्थानान्तरेषु संख्यां विधत्ते–  
“अष्टावष्टावन्येषु धिष्णियेषूपदधात्यष्टाशफाः पशवः पशूनेवावरुन्धे” (सं० का० ५ प्र० ४ अ० ११) इति।  
प्रशास्त्रीयपोत्रीयनेष्ट्रीयाच्छावाकीयादीन्यन्यानि धिष्णियानि। तत्र नवम-दशममन्त्रयोर्लोपेनाष्टसंख्याऽवगन्तव्या। क्‍वचित्संख्यान्तरं विधत्ते–  
“षण्मार्जालीये षड्‍वा ऋतव ऋतवः खलु वै देवाः पितर ऋतूनेव देवा-न्पतॄन्प्रीणाति” [सं० का० ५ प्र० ४ अ० ११] इति।  
दैविकस्य पैतृकस्य च कस्मिंश्चिदृतौ कर्तव्यत्वादृतूनां देवत्वं पितृत्वं च। अत्र सप्तमादीनां चतुर्णां मन्त्राणां लोपः।अत्र विनियोगसंग्रह–  
ममाग्‍ने दशभिर्मन्त्रैर्धिष्णियेषु यथायथम्।  
इष्टका उपधत्तेऽत्र वह्‍‍निकाण्डः समापितः।।

[[2269]]

अत्र मीमांसा।  
तृतीयाध्यास्याष्टमपादे चतुर्दसाधिकरणे चिन्तितम्–  
ममाग्‍न इति कस्यात्र फलं लिङ्गेन वक्‍तृगम।  
श्रुत्या स्वामिनि न क्रीते लिङ्गं तत्रोपचर्यताम् ।।  
ममाग्‍ने वर्चो विहवेष्वित्ययं* मन्त्र इष्टकाचयनाङ्गभूतोऽध्वर्युणा पठ्यते। विशिष्टं हवनं येषां यज्ञानां ते विहतास्तेषु वर्चस्तेजसोपलक्षितं यत्फलं तन्ममास्त्वि-त्यनेन लिङ्गन मन्त्रमुच्चारयितुरध्वर्योस्तत्फलमिति चेन्मैवम्। () अग्निं चिनुत इत्या-त्मनेपदश्रुत्या साङ्गप्रधानफलस्य यजमानगामित्वं प्रतीयते। न च परिक्री तस्याध्वर्यो-र्दक्षिणातिरिक्तफलसंबन्धो न्याय्यः। तस्माच्छुतिन्यायाभ्यां विरुद्धं तल्लिङ्गं यजमानपर-त्वेनोपचरणीयम्। मदीययजमानस्य तद्वर्चोऽस्त्विति ह्युपचारः। तस्माद्याजमानेन पाठ्येष्वायुर्दा अग्नेऽस्यायुर्मे देहीत्यादिषु क्रियमाणानुवादिषु प्रत्यगाशीर्मन्त्रेषु श्रुतं फलं यथा याजमानं तथैवाध्वर्युणा पाठ्येषु करणमन्त्रेषु श्रुतमपि फलं याजमानमेव ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे सप्तमप्रपाठके  
चतुर्दशोऽनुवाकः ।। १४ ।।

### १५ 
(अथ चतुर्थाष्टके सप्तमप्रपाठके पञ्चदशोऽनुवाकः)।  
अ॒ग्नेर्म॑न्बे प्र॒थमस्य॒ प्रचे॑तसो॒ यं पाञ्च॑जन्यं  
ब॒हवः॑ समि॒न्धते। विश्व॑स्यां वि॒शि प्र॑विवि-  
शि॒वाꣳ समीमहे॒ स नो॑ मुञ्च॒त्वꣳह॑सः। य  
स्ये॒दं प्रा॒णानि॑मि॒षद्यदेज॑ति॒ यस्य॑ जा॒तं जन॑-  
मानं च॒ केव॑लम्। स्तौम्य॒र्ग्‍नि ना॑थि॒तो  
* न्यायमालयां ‘त्ययमाहवनीयस्यान्वाधाने करणभूतो मन्त्रोऽध्व’ इति पाठः।  
()‘दर्शपूर्णमासाभ्यां स्वर्गकामो यजेत’ इति न्यायामालापाठः।

[[2270]]

जो॑हवीमि॒ स नो॑ मुञ्‍च॒त्वꣳह॑सः । इन्द्र॑स्य  
मन्ये प्रथ॒मस्य॒ प्रचे॑तसो वृत्र॒घ्‍नः स्तोमा॒ उप॒  
मामु॒पागुः॑। यो दा॒शुषः॑ सु॒कृतो॒ हव॒मुप॒  
गन्ता॑ [१] स नो॑ मुञ्‍च॒त्वꣳ ह॑सः। यः  
स॑ङ्ग्रा॒मं नय॑ति॒ सं व॒शी यु॒धे यः पु॒ष्टानि॑  
सꣳ सृ॒जति॑ त्र॒याणि॑। स्तौमीन्द्रं॑ नाथि॒तो  
जो॑हवीमि॒ स नो॑ मुञ्‍च॒त्वꣳह॑सः। म॒न्वे वां॑  
मित्रावरुणा॒ तस्य॑ वित्त॒ꣳ सत्यौ॑जसा  
दृꣳ हणा॒ यं नु॒देथे॑। या राजानꣳ स॒रथं॑  
या॒थ उ॑ग्रा॒ ता नो॑ मुञ्‍चत॒माग॑सः। यो वा॒ꣳ  
रथ॑ऋ॒जुर॑श्मिः स॒त्यधर्मा॒ मि॒थु श्‍चर॑न्तमुप॒-  
याति॑ दू॒षय॑न्। स्तौमि॑ [ २ ] मि॒त्रावरु॑णा-  
नाथि॒तो जो॑हवीमि॒ तौ नो॑ मुञ्‍चत॒माग॑सः।  
वा॒योः स॑वि॒तुर्वि॒दथा॑नि मन्महे॒ यावा॑त्म॒न्व  
द्वि॑भृ॒तो यौ च॒ रक्ष॑तः। यौविश्व॑स्य परि॒भू-  
ब॑भू॒वतु॒स्तौ नो॑ मुञ्‍चत॒माग॑सः। उप॒ श्रेष्ठा॑ न  
आ॒शिषो॑ दे॒वयो॒र्धर्मे॑ अस्थिरन्। स्तौमि॑  
वा॒युꣳ स॑वि॒तारं॑ नाथि॒तो जो॑हवीमि॒ तौ नो॑  
मृञ्‍चत॒माग॑सः। र॒थीत॑मौ रथी॒नाम॑ह्व ऊ॒तये॒  
शु॒भं गमि॑ष्ठौ सु॒यमो॑भिर॑श्वैः॑ ययोः॑ (३)  
वां॒ दे॒वौ॒ दे॒वेष्वनि॑शित॒मोज॒स्तौ नो मुञ्‍च॒त-

[[2271]]

माग॑सः । यदया॑तं वह॒तुꣳसू॒र्याया॑स्त्रिच॒क्रेण॑  
स॒ꣳसद॑मि॒च्छमा॑नौ। स्तौमि॑ दे॒वाव॒श्विनौ॑  
नाथि॒तो जो॑हवीमि॒ तौ नौ॑ मुञ्‍चत॒माग॑सः।  
म॒रुतां॑ मन्वे॒ अधि॑ नो ब्रवन्तु॒ प्रेमां वाचं॒  
विश्वा॑मवन्तु॒ विश्वे॑। आ॒शून्हु॑वे स॒यमा॑नू॒तये॒  
ते नो॑ मुञ्‍च॒न्त्वेन॑सः। ति॒ग्ममायु॑धं वीडितꣳ  
सह॑स्वद्दिव्यꣳ श॑र्धः [४] पृत॑नासु जि॒ष्णु।  
स्तौमि॑ दे॒वान्म॒रुतो॑ नाथि॒तो जो॑हवीमि॒ ते  
नो॑ मुञ्‍च॒न्त्वेन॑सः। दे॒वानां॑ मन्वे॒ अधि॑ नो  
ब्रवन्तु॒ प्रेमां वाचं॒ विश्वा॑मवन्तु विश्वे॑।  
आ॒शून्हु॑वे सु॒यमा॑नू॒तये॒ ते नो॑ मुञ्‍च॒न्त्वेन॑सः।  
यदि॒दं मा॑ऽमि॒शोच॑ति॒ पौरु॑षेयेण॒ दैव्ये॑न।  
स्तौमि॒ विश्वा॑न्दे॒वान्ना॑थि॒तो जो॑हवीमि॒ ते  
नो॑ मुञ्‍च॒न्त्वेन॑सः। अनु॑ नो॒ऽद्यानु॑मति॒रनु  
[५] इद॑नुमते॒ त्वं वै॑श्‍वान॒रो न॑ ऊ॒त्या  
पृ॒ष्टो दि॒वि। ये अप्र॑थेता॒ममि॑तेभि॒रोजो॑भि॒र्ये  
प्र॑ति॒ष्टे अभ॑वतां॒ वसू॑नाम्। स्तौभि॒ द्यावा॑-  
पृथि॒वी ना॑थि॒तो जोहवीमि॒ ते नो॑ मुञ्‍चत॒-  
मꣳ हसः। उर्वी रोदसी॒ वरि॑वः कृणोतं॒  
क्षेत्र॑स्य पत्‍नी॒ अधि॑ नो ब्‍रूयातम्। स्तौमि॒  
द्यावा॑पृथि॒वी ना॑थितो जो॑हवीमि॒ ते नो॑

[[2272]]

मुञ्च॒तमꣳ ह॑सः । यत्ते॑ व॒यं पु॑रुष॒त्रा य॑वि॒ष्ठा  
वि॑द्वाꣳ सश्‍चकृ॒म कच्‍च॒न [६] आगः॑ ।  
कृ॒धी स्व॑स्भाꣳ अदि॑ते॒रना॑गा॒ व्येनाꣳ॑ सि  
शिश्रथो॒ विष्व॑गग्‍ने। यथा॑ ह॒ तद्व॑सवो  
गौ॒र्यं चित्प॒दि षि॒ताममु॑ञ्‍चता यजत्राः  
ए॒वा त्वम॒स्मत्प्र मु॑ञ्‍चा॒ व्यꣳ हः॒ प्रता॑र्यग्‍ने  
प्रत॒रां न॒ आयुः॑ (७) ।।  
(गन्ता॑ दू॒षय॒न्त्स्तौमि॒ ययोः॒ शर्धोऽनु॑ मति॒रनु॑ च॒न चतु॑स्त्रिꣳ शच्‍च)।

इति कृष्णयजुर्वेदीयतैत्तिरीयसंहितायां चतुर्थाष्टके  
सप्तमप्रपाठके पञ्चदशोऽनुवाकः ।। १५ ।।

अग्ना॑विष्णू॒ ज्यैष्ठ्य॒ꣳ शे चोर्क्चाश्मा॑ चा॒ग्‍निश्‍चा॒ꣳ शुश्चे॒ध्मश्चा॒ग्‍निश्च घ॒र्म ग॒र्भा  
श्चैका॑ च॒ वाजो॑ नो॒ऽग्‍निं यु॑नज्मि॒ ममा॑ग्‍ने॒ऽग्‍नेर्म॑न्त्रे॒ पञ्‍च॑दश ।। १५ ।।  
अग्ना॑विष्णु अ॒ग्‍निश्च॒ वाजो॑ नो॒ अद॑ब्धो गो॒पा एका॒न्नच॑त्वा-  
रिꣳशत् ।। ३९ ।।

हरि ॐ ।

इति कृष्णयजुर्वेदीयतैत्तिरीयसंहितायां चतुर्थाष्टके  
सप्तम प्रपाठक ।। ७ ।।

इति कृष्णयजुर्वेदीयतैत्तिरीयसंहितायां  
चतुर्थाष्टकः ।। ४ ।।

[[2273]]

(अथ चतुर्थकाण्डे सप्तमप्रपाठके पञ्चदशोऽनुवाकः) ।  
चतुर्दशानुवाके विहव्याख्या इष्टका उक्ताः। तावतेष्टकाचयनमन्त्राः समाप्‍ताः। अथ पञ्चदशेऽश्‍वमेधसंवन्धिन्यो याज्यानुवाक्या उच्यन्ते । अयं चानुवाकोऽस्मात्काण्डादुत्क्रष्टब्यः।  
कल्पः— “अग्‍नयेऽꣳहोमुचेऽष्टाकपाल इति दशहविषं मृगारेष्टिमनुनिर्वपति समानं तु स्विष्टकृदिडमग्‍नेर्मग्‍ने प्रथमस्य प्रचेतस इति यथालिङ्गं याज्यानुवाक्याः” इति। तत्रोदाहृतस्य प्रथमहविषः पुरोनुवाक्यामाह–  
अग्नेर्मन्व इति। पञ्चजना निषादपञ्चमा वर्णास्तेभ्यो हितः पाञ्‍चजन्यस्तादृशं यमग्‍निं बहवो यजमानाः समिन्धते प्रदीपयन्ति, प्रथमस्य सृष्ट्यादावुत्पन्नस्य प्रचेतसः प्रकृष्टज्ञानवतस्तस्याग्‍नेर्मूर्तिं मन्त्रे मनसा चिन्तयामि। विश्वस्यविशि सर्वस्यां प्रजायां प्रविविशिवांसं जाठरग्‍निरूपेण प्रविष्टवन्तं तमग्‍निमीमहे वयं प्राप्‍नुमः। सोऽग्‍निर्नोऽ-स्मानंहसः पापान्मुञ्‍चतु मुक्तान्करोत्। तत्रैव याज्यामाह –  
यस्येदं प्राणन्निति। प्राणच्छ्‍वासोपेतं निमिषन्‍निमेषोपेतं यदिदं जगदेजवि कम्पते चेष्टत इत्यर्थः। तत्सर्वं यस्याग्‍नेरधीनं जातं पूर्वमुत्पन्‍नं जनमानमितः परं जनिष्यमाणं च जगत्सर्वं केवलं परनिरपेक्षं सद्यस्याधीनं तमग्‍निं स्तौगि। नाथितः फलयाञ्‍चायुक्तोऽहं जोहवीमि पुनः पुनर्जुहोमि । शेषं पूर्ववत्।  
अथेन्द्रायाꣳ होमुच एकादशकपाल इत्यस्य पुरोनुवाक्यामाह–  
इन्द्रस्य मन्य इति। प्रथमस्य सृष्ट्यादावत्पन्‍नस्य प्रचेतसः प्रकृष्टज्ञानवत इन्द्रस्य मूर्तिं मन्येऽहं मनसा चिन्तयामि। वृत्रघ्नः शत्रुघातिन इन्द्रस्योप समीपं प्राप्ताः स्तोमाः स्तोत्राणि मां यजमानगुपागुः प्राप्ताः। इन्द्रगुणकथनपराणि स्तोत्राणि मज्‍जि-ह्‍वायामवस्थितानीत्यर्थः। य इन्द्रो दाशुयो हविर्दत्तवतः सुकुतः सुष्टु कर्मानुतिष्ठतो यजमानस्य हवमाह्‍वानं यज्ञं वोपगन्ता प्राप्स्यति।  
तत्रैव याज्यमाह–

[[2274]]

य संग्राममिति। य इन्द्रो युधे योद्धुं वशी स्वाधीनपरिवारोफ्ते संग्रामं युद्धदेशं प्रति संनयति स्वकीयां सेनां सम्यक्प्रापयति। यश्चेन्द्रः पुष्टानि संपूर्णानि त्रयाणि गवाश्वपुरुषरूपाणि संसृजति यजमानेन योजयति। शेषं पूर्ववत्।  
अथ मित्रावरुणाभ्यामागोमुग्भ्यां पयस्येत्यस्य पुरोनुवाक्यामाह–  
मन्वे वाभिति। मित्रावरुणा हे मित्रावरुणौ वां युवयोर्मूर्तिं मन्त्रे मनसा घ्यायामि। सत्यौजसाऽकृत्रिमबलौ दृंहणा स्तम्भयन्तौ युवां यमस्मद्वैरिणं नुदेथे निराकुरुत [ थ ] स्तस्ब वैरिणो वित्तं दुष्टबुद्धिं जानीतम्। या युवां यावुभौ राजानं दीप्तिमन्तं सरथं रथसहितमादित्यं याथो लोकोपकाराय वृष्टिमुत्पादयितुं प्राप्‍नुथः। उग्राऽनिष्टनिवारणेऽत्यन्तं तीक्ष्णौ ता तौ युवां नोऽस्मानागसः पापान्मुञ्‍चतं मुक्तं कुरुतम्। तत्रैव याज्यामाह–  
यो वाꣳ रथ इति। हे मित्रावरुणौ वां युवयोर्यो रथ ऋजुरश्मिरकुटिलप्रग्रहः सत्यधर्माऽवितथधारणश्च भवति सरयो मिथुश्चरन्तं मिथ्याचारिणमन्याय कारिणं शत्रुं दूषयन्‍नुपयाति बाधमान प्राप्‍नोति। स्तौमीत्यादि पूर्ववत्। अथ वायोसावित्र आगोमु-ग्भ्यां चरुरित्यस्य पुरोनुवाक्यामाह–  
वायोः सावतुरिति। यो वायुर्यश्च सविता तयोरुभयोर्विदथानि वेदनान्यभि-प्रायविशेषान्ममहे जानीमः। यौ वायुसवितारावात्मन्वत्स्वशरीरमिव विभृत सर्वं जग-द्धारयतः किंच यौ वायुसवितारौ रक्षतो जगत्पालयतः। किंच यौ वायुसवितारौ विश्वस्य कृत्स्नस्य जगतः परिभू परितो व्यापकौ वभूवतुस्तावित्यादि सर्ववत्। तत्रैव याज्यामाह–  
उप श्रेष्ठा न इति। श्रेष्ठाः प्रशस्ता नौऽस्मदीया आशिषः फलविशेषा देवयोर्वायुसवित्रोः संबन्धिनि धर्मे कर्मण्युपास्थिरन्‍नुपास्थितास्तदधीना इत्यर्थः। पूतैमीत्यादि पूर्ववत्। अथाश्विभ्यामावोमुग्भ्यां धाना इत्यस्य पुरोनुवाक्यामाह–  
रथीतमाविति। रथीनां रथीतमौ ये रथिनो देवाः सन्ति तेषां मध्येऽतिशयन रथिनौ सुयमेभिः सुष्ठु नियन्तुं शक्यैरश्वैः शुभं समीचीनं देशं गमिष्ठा-

[[2275]]

वतिशयेन गच्छन्तावश्विनौ। * अहवेऽहमाह्‍‍वयामि। (हे) देवावश्विनौ देवेषु सर्वेषु मध्ये ययोर्वां युवयोरोजो वलमनिशितमन्येन केनापि न तीक्ष्णीकृतं किंतु स्वभावत एव तीक्ष्णमित्यर्थः। तावित्यादि पूर्ववत्। तत्रैव याज्यामाह–  
यदयातं वहतुमिति। यद्यस्मात्कारणात्सूर्यायाः सूर्यपत्न्याः स्वमातुः संसद-मिच्छमानौ। सद्भावस्थानमिच्छन्तावश्विनौ युवां त्रिचक्रेण चक्रत्रययुक्तेन रथेन वहतुं वाहयितुप्रयातं रथस्योपरि गतवन्तौ तस्मात्कारणात्तथाविधौ देवौ स्तौनीत्यादि पूर्ववत्। अथ मरुद्‍भ्य एनोमुग्भ्यः सप्तकपाल इत्यस्य पुरोनुवाक्यामाह—  
मरुतां मन्व इति। मरुतां मरुत्संज्ञकानां देवानां मूर्तिं मन्वेऽहं मनसा घ्यायागि। तेन च मरुतो नोऽस्मानधिब्रुवन्तु अधिकान्ब्रुवन्तु। ते च विश्वे सर्वेऽपीमां वाचं मदीयां प्रार्थनां विश्वां सर्वामपि प्रावन्तु प्रकर्षेण रक्षन्तु। आशूञ्शीघ्रगामिनः (ण) सुयमान्सुष्ठु नियामकान्मरुदाख्यान्देवानूतये रक्षणाय हुव आह्‍वयामि। ते न इत्यादि पूर्ववत्। तत्रैव याज्यामाह–  
तिग्ममायुधामिति। मरुदाख्यानां देवानामायुधं तिग्मादिविशेषविशिष्ठं तिग्मं तीक्ष्णं वीडितं दृढम्। किंच, मरुतां शर्धो बलं सहस्वत्परेषामभिभवितृ दिव्यं यथो-चितब्यवहारयोग्यम्। अत एव पृतनासु परकीयसेनासु जिष्णु जयशीलं, स्तौमीत्यादि पूर्ववत्। अथ किश्वेभ्यो देवेभ्य एनीमुग्भ्यो द्वादककपाल इत्बस्य पुरोनुवाक्यामाह–  
देवानां मन्व इति। पूर्वोक्ता मरुतां पुरोनुवाक्या, तथेयं विश्वेपां देवानां पुरो-नुवाक्या योजनीया। तत्रैव याज्यामाह–  
यदिदं मेति। पौरुषेयेण मनुष्यव्यापारेण दैव्येन देवव्यापारेण च संपादितं यदिदं दुःखं माऽभिशोचति, अभितो मां क्लेशयति। तस्य दुःखस्यापनो दनार्थं स्तौमी-त्यादि पूर्ववत्। अथानुमत्यै चरुरित्यस्य याज्यापुरोनुवाक्ययोः प्रतीके दर्शयति–  
* ऊतये इति यदस्य व्याख्यानां स्खालिप्तम्।

[[2276]]

अनु नोऽद्येति। अनु नोऽद्यानुमतिर्यज्ञामिति पुरोनुवाक्या। अन्विदनुमते त्वं मन्यासा इति याज्या। एतच्चोभयमिदं वामास्ये हविरित्यनुवाके व्याख्यातम्।  
अथाग्नये वैश्वानराय द्वादशकपाल इत्यस्य याज्यापुरोनुनाक्ययोः प्रतीके दर्शयति–  
वैश्वानरो न इति। वैश्वानरो न ऊत्या प्र यात्विति पुरोनुवाक्या । पृष्ठो दिवि पृष्ठो अग्निरिति याज्मा। एतच्‍चोभयं वैश्वानरो न ऊत्येस्मिन्ननुवाके व्याख्यातम्।  
अथ द्यावापृथिवीभ्यामꣳहोमुग्भ्यां द्विकपाल इत्यस्य पुरोनुवाक्यामाह–  
ये अप्रथेतामिति। ये द्यावापृथिव्यावमितेभिरोजोभिः परिच्छेत्तुमशक्यैर्ब-लैरप्रथेतां प्रख्याते अभूताम्। किंच, ये द्यावापृथिव्यौ वसूनां धनानां प्रतिष्ठे आश्रय-भूते अभवतां ते द्यावापृथिब्यौ स्तौमीत्यादि पूर्ववत्। तत्रैव याज्यामाह–  
उर्बी रोदसी इति। उर्वी उर्व्यावत्यन्तं विस्तृते रोदसी रोदस्यौ हे द्यावापृ-थिव्यौ वरिवो धनं पूजां वा कृणोतं कुरुतम्। क्षेत्रस्य पत्‍नी पत्न्यौ हे द्यावापृथिव्यौ नोऽस्मानधिब्रूयातमधिकात्कथयतम्। स्तौमीत्यादि पूर्ववत्।  
अथ स्विष्टकृतः पुरोनुवाक्यामाह–  
यत्ते वयमिति। हे यविष्ट युवतमाग्ने वयममिद्वांसो ज्ञानरहिता। सन्तस्ते त्वदीयेषु पुरुषा पुरुषेषु यत्कच्चानाऽऽगो यं कमप्यपराधं चकृम कृतवन्तः। अदि-तेरखण्डनीयस्य तवास्माननागा अपराधरहितान्सुकृधि सुष्ठु कुरु। हेऽग्ना एनांस्य-स्मदीयानि पापानि विष्वक्सर्वथा विशिश्रयो विशेषण श्रथितानि कुरु।  
तत्रैव याज्यामाह –  
यथा ह तदिति। यजत्रा यष्टाव्या वसवो जगन्निवासहेतवोऽग्निना सहिता हे देवाः पदि सितां बन्धनस्थाने स्वकीयस्य पाशस्याऽऽक्रमणेन पादे बद्धां गौर्यंचिद्रौरी-मपि यां कांचिद्गौरवर्णां गाममुञ्चत बन्धान्मुक्तां कृतवन्तः। हेऽग्ने तद्यथा ह येनैव प्रकारेण तद्वन्धमोचनं कृतमेवा त्वमेवमेव त्वमपि अस्मदस्मत्सकाशाद्व्यंहो विविधं पापं प्रमुञ्च प्रकर्षेण मुक्तं कुरु। नोऽस्मदीयमायुः प्रतरामत्यधिकं यथा भवति तथा प्रातारि प्रतर संपादय।

[[2277]]

अत्र विनियोगसंग्रहः--  
अग्‍नयेऽꣳहोमुचेऽष्टाकपाल इत्यादिनेरिताः।  
इष्टयोऽग्‍नेर्मन्वयुक्ता याज्यास्तासु क्रमादिमाः।।  
अग्‍नेराग्‍नेयके द्वी [ही]न्द्रस्यैन्द्रे मन्वे ह्यनन्तरे।  
मैत्रावरुणके वायोर्वायोसावित्रके रथी।।  
आश्विने मरुतां मारुते देवा वैश्वदेविके।  
अनुद्वयोश्वाऽऽ (यं चाऽऽ)नुमते वैश्वा वैश्वानरे तथा।।  
द्यावापृथिव्यके ये तु यत्ते स्विष्टकृतीर्यते।  
अनुवाके पञ्चदशे मन्त्रा द्वाविंशतिर्मताः।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-तैत्तिरीयसंहिताभाष्ये चतुर्थकाण्डे सप्तमप्रपाठके  
पञ्चदशोऽनुवाकः ।। १५ ।।

वेदार्थस्य प्रकाशेन तमो हार्दं निवारयन्।  
पुमर्थांश्चतुरो देयाद्विद्यातीर्थमहेश्वरः।।

इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य श्रीवीरबुक्कमहाराजस्याऽऽज्ञापरिपालकेन माधावाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
चतुर्थकाण्डे सप्तमः प्रपाठकः ।।७ ।।

[[2278]]

इति श्रीमद्विद्यातीर्थमहेश्‍वरपरावतारस्य श्रीमद्राजाधि-  
राजपरमेश्‍वरस्य श्रीवीरबुक्कमहाराजस्याऽऽज्ञापरि-  
पालकेन माधावाचार्येण विरचिते वेदार्थप्रकाशे  
कृष्णयजुर्वेदीयतैत्तिरीयसंहिताभाष्ये  
चतुर्थः काण्डः समाप्तः ।। ४ ।।

मूलक्रमेण चतुर्थाष्टके—प्रं. ७ । अ० ७२ ।  
भाष्यक्रमेण चतुर्थकाण्डे—प्रं. ७ । अ० ७२ ।  
मूलक्रमेणाऽऽदितः समष्ट्यङ्‍काः अष्ट. ४ प्र० २६ अ० ३४८।  
भाष्यक्रमेणाऽऽदितः समष्ट्यङ्‍का का० ४ । प्र० २६ अ० ३४३।

समाप्तोऽयं श्रीमत्सायणाचार्यविरचितभाष्यसमेतायाः कृष्णयजुर्वेदीयतैत्तिरीयसंहितायाश्चतुर्थः काण्डः ।। ४ ।।