+++
title = "२"
unicode_script = "devanagari"

+++

[[1045]]

१०४५  
आनन्दाश्रमसंस्कृतग्रन्थावलिः।  
ग्रन्थाङ्कः ४२  
श्रीमत्सायणाचार्याविरचितभाष्यसमेत।  
कृष्णयजुर्वेदीयतैत्तिरीयसंहिता।

[द्वितीयकाण्डात्मकः]

चतुर्थो भागः।

एतत्पुस्तकं वे. शा. रा. रा. काशीनाथशास्त्री आगाशे

इत्येतैः संशोधितम्।

कार्यकारीविश्वस्तैश्वानन्दाश्रममुद्रणालये मुद्रयित्वा

तत्रैव प्रकाशितम्।

चतुर्थीयमङ्कनावृत्तिः।

शकाब्दाः १९०१  
ख्रिस्ताब्दाः १९७९  
(अस्य सर्वेऽधिकाराः राजशासनानुसारेण स्वायत्तीकृताः)  
(मूल्यम् १८०/- अशीत्यधिकशतमरुप्यकाणि)

[[1046]]

१०४६  
आनन्दाश्रमसंस्कृतग्रन्थावलिः।  
ग्रन्थाड़्कः ४२  
श्रीमत्सायणाचार्याविरचितभाष्यसमेत।  
कृष्णयजुर्वेदीयतैत्तिरीयसंहिता।

[द्वितीयकाण्डात्मकः]

चतुर्थो भागः।

एतत्पुस्तकं वे. शा. रा. रा. काशीनाथशास्त्री आगाशे

इत्येतैः संशोधितम्।

कार्यकारीविश्वस्तैश्वानन्दाश्रममुद्रणालये मुद्रयित्वा

तत्रैव प्रकाशितम्।

चतुर्थीयमङ्कनावृत्तिः।

[[1047]]

१०४७

अथ सभाष्यकृष्णयजुर्वेदीयतैत्तिरीयसंहितयां  
द्वितीयं काण्डम्।  
____________________________

## १ 

(तत्र प्रथमप्रपाठको प्रथमोऽनुवाक)।

यस्य निःश्वसितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्।। १ ।।  
व्याख्यातं प्रथमं काण्डं मूलप्रकृतिबोधकम्।  
विकृतेर्बेधकं काण्डं द्वितीयं व्याकरोम्यथ ।। २ ।।  
वेदैकमेयता धर्मब्रह्मणोर्वेदमानता।  
अपौरुषेयता वेदे मन्त्रब्राह्मणरूपिणी ।। ३ ।।  
समाख्यया याज्ञिकानां मन्त्रत्वमवसीयते।  
कंचैः पादयुता मन्त्रा यजुः प्रश्लिष्टपादकम् ।। ४ ।।  
साम गीत्यात्मका मन्त्राः प्रयोगे स्वार्थबोधकाः।  
लोके पदपदार्थौ यां वेदे तावेव गौचरौ ।। ५ ।।  
मानं व्याकरणं तत्तदथार्लोकवद्भवेत्।  
अनाध्यायेऽपि मन्त्रोक्तिः प्रयोगे कर्मणां भवेत् ।। ६ ।।  
नात्रापि ब्राह्मणस्थस्य मन्त्रान्ते कर्मणः कृतिः।  
अर्थैकत्वेन वाक्यैक्यं तेन स्याद्यजुरन्तधीः।। ७ ।।  
संनिधावनुवड़्गः स्यादर्थाहृतिरसंनिधौ।  
मन्त्रादन्यद्ब्राह्मणं स्याद्विधिवादद्वयात्मकम् ।। ८ ।।  
सममिव्याहृते (त) धर्मे (मै) शक्तिको बोधको विधिः।  
उपवीतादिवल्लोके ह्यपूर्वांर्थो विधीयते ।। ९ ।।  
हिशब्दादित्यागतो वै विधिस्तु (स्तू) परिधारणे।  
न विधिर्मन्त्रगाख्याते याभिर्यजत इत्यतः ।। १० ।।  
वायुर्वा इति वादोऽयं मानं धर्मे विधिर्यतः।  
ऊर्जोऽवरुद्ध्या इत्येषा स्तुतिः स्यान्न फले विधिः।। ११।।

[[1048]]

१०४८  
श्रीमत्सायणाचार्यविरचितभाष्यसमेता [२ द्वितीयकाण्डे –  
(भाष्यकारोपोद्घातः)  
तेन ह्यन्नभिति प्रक्ता स्तुतिर्न त्वव हेतुगीः।  
सर्वसाधारणा ह्यर्थाः पूर्वकाण्डे विचारिताः ।। १२ ।।  
इष्टिसोपमशुष्वेव विकृतिष्वपि कासुचित्।  
तत्तद्वाक्यान्युदाहत्य वहवोऽर्था विचारिताः ।। १२।।  
आद्यकाण्डस्य भाष्मेण व्युत्पन्नः पुरुषोऽखिले।  
अनायासेन वेदेऽस्मिन्नर्थे बोद्धुमतिप्रभुः ।। १३ ।।  
तत्र वेदस्य पूर्वकाण्डे प्रपिपाद्यं कर्म विविधं प्रकृतिर्विकृतिश्वेति। प्रकृष्टस- र्वाङ्गोपदेशो यत्र क्रियते सा प्रकृतिः। विशेष मात्रोपदेशो यत्र क्रियतेऽवशिष्टं तु प्रकृतेरतिदिश्यते सा विकृतिः। यथा शाब्दिका वेदशब्द एव सर्वां प्रक्रियामुपदिश्य घटपटादिशब्देषु तामतिदिशन्ति विशेषमेव सर्वादिषूपदिशन्ति तद्वत्। तत्र प्रकृतिर्द्विविधा-मूलप्रकृतिरवान्तरप्रकृतिविश्चेति। अग्निहोत्रिमिष्टिः सोमश्वेति तिस्रो मूलप्रकृतयः। तासु कस्याप्यड़्गस्यान्यतोऽतिदिष्टस्याभावात्। अग्न्याधानेष्टको पधानयोरन्यतोऽतिदेशो नास्तीति चे त्तर्हि तादृशं सर्वमग्निहोत्रादिभिरुपलक्षणीयम्। अथवा वहनिसंस्कारमात्रया कर्मत्वानादरेण मूलप्रकृतिष्वनुपन्यासः। अग्निहोत्रं नाम प्रतिदिनं सायं प्रातश्व क्षीराज्यादिद्रव्येण होतव्य कर्म। तद्विकृतिः कौण्ड् पानियामयनगतं मासाग्निहोत्रम्। इष्टिर्नाम पुरोडाशादिद्रव्येण पक्षे पक्षे निष्पाद्यं दर्शपूर्णमासाख्यं कर्म। तद्विकृतिरैन्द्राग्नमेकादशकपालं निर्वपेत्प्रजाकाम इत्यादि काम्येष्टयः। सोमो नाम प्रतिवसन्तमनुष्टेयं सोमलतारूपद्रव्येण निष्पाद्यमग्नि ष्टोमाख्यं कर्म। तस्य साक्षाद्विकृतिर्पिश्वजिदाद्येकाहः (ह) परम्परया सहस्त्रसंवत्सरसवपर्यंन्तः कर्मसंघः। यद्यपग्नोषोमीयपशुरुक्तेभ्य इष्टयग्निहोत्रसोमेभ्यो विलक्षणस्तथाऽपि नासौ काचिन्मूलप्रकृतिः। अस्मिन्पशाविष्टिधर्माणां प्रयाजादी नामतिदेशेन तस्येष्टिविकृतित्वात् तस्य विकृतिरूपत्वेऽपि तदीयधर्माणामुपाकर णनियोजनादीनां सवनीयादिपशुष्वतिदेशात्प्रकृतित्वमप्यस्ति। ततो दव्यात्मक त्वादवान्तरप्रकृतिरित्युच्यते। सहस्त्रसंवत्सरसत्रगतधर्माण। मन्यत्रातिदेशाभावेन तस्मिन्सत्रे द्विविधस्यापि प्रकृतित्वस्याभावात्केवलविकृतित्वम्। गृहमेघीयोष्टिरुपसद्धोम इत्यादेरप्रकृतिविकृतित्वादपूर्वकर्मत्वम्। न ह्यन्यदीयस्य धर्मस्य तस्प्रिन्वा तदीय स्यान्यस्मिन्वा कश्चिदतिदेशोऽस्ति। तस्मात्प्रकृतिर्विकृतिरुभयात्मकनुभयात्मकं चेति चतुर्विधं कर्म संपन्नम्। तेषु चतुर्विधेषु कर्मसु संहिताग्रन्थस्य

[[1049]]

१०४९  
प्रपा. १अनु. १] कृष्णयजुर्वेदीयतैत्तिरीयसंहिता।  
[ऐश्वर्यादिकामिनां तत्तत्पशुविधानम्]  
प्रथमकाण्डे प्रपाठकचतुष्टयेन मूलप्रकृतिरूपाविष्टिसामो वर्णितौ। सोमस्याड़्गन्त्वे नावान्तरप्रकृतिरूषोऽग्नीषोमीयोऽपि वर्णितः। प्रकृति प्राधान्येन प्रतिपाद्य विकृतिव्युत्पत्तये पुनराधेवाजपेयादयः कश्चिद्विकृतयो वर्णितः। अथ द्वितीयकाण्डे प्राधान्येन विकृतयो वर्ण्यन्ते। यद्यप्यत्र पश्चमषष्ठमपाठकयोर्दर्शपूर्ण मासब्राह्मण माम्नातं तथाऽपि प्रपाठकचतुष्ट्ये विकृतीनामेव ह्यभिधानात्काण्डस्य विकृतिप्राधान्यमविरुद्धम्। तास्वपि विकृतिषु यद्यप्युक्तरीत्या काम्येष्टीनां मूलप्रकृतिप्रत्यास्त्त्या ता एव प्रथमं वर्णनीयास्तथाऽपि तासु बहुवक्तव्यसद्भावात्सूचिकटाहन्यायेन प्रथमं ता उपेक्ष्यावान्तरप्रकृतेरग्नीषोभीयपशोर्विकृतया वायव्यादिकाम्यपशवोऽल्पवक्तब्ध तया प्रथमप्रपाठके वर्ण्यन्ते। तेषां च प्रत्येकं स्वतन्त्रत्वेन दर्शपूर्णमासाड़्गसमूहवदेककर्तृत्वाभावान्नास्ति क्रमनियमः। अतोऽनुवाकार्थानामनुष्ठानस्याऽऽनुपूर्विकनियमस्य कस्याचिदभावादध्ययनसंप्रदायेनैव तन्नियम इति नात्रानुवाकार्थः पृथगुपन्यस्यते।।

(इति भाष्यकारोपोद्घातः)।  

(अथ कृष्णयजुर्वेदीयतैत्तिरीयसंहितायां द्वितीयोऽष्टकः)।  

### ०१ 

(तत्र प्रथमप्रपाठके प्रथमोऽनुवाकः)  
ह॒रिः॒ ॐ।  
वा॒य॒व्य॑ꣳ श्वे॒तमा ल॑भेत॒ भूति॑कामो वा॒युर्वै  
क्षेपि॑ष्ठा दे॒वता॑ वा॒युमे॒व स्वेन॑ भाग॒धेये॒नोप॑  
धावति॒ स ए॒वैनं॒ भूतिं॑ गमयति॒ भव॑त्ये॒वाति॑  
क्षिप्रा दे॒वतेत्या॑हुः॒ सैन॑मश्वि॒रा प्र॒दह॒ इत्ये॒त  
मे॒व सन्तं॑ वा॒यवे॑ नि॒युत्व॑त॒ आ ल॑भेत नि॒यु-  
द्वा अ॑स्य॒ धृति॑र्धृ॒त ए॒व भूति॒मुपै॒त्यप्र॑दाहाय॒  
भव॑त्ये॒व (१) वा॒यवे॑ नि॒युत्व॑त॒ आ ल॑भेत॒

[[1050]]

१०५०

श्रीमत्सायणाचार्यविरचितभाष्यसमेता [२ द्वितीयकाण्डे –  
(ऐश्वर्यादिकामिनां तत्तत्पशुविधानम)  
ग्राम॑कामो वा॒युर्वा इ॒माः प्र॒जा न॑स्यो॒ता  
ने॑नीयते वा॒युमे॒व नि॒युत्व॑न्त॒ꣳ स्वेन॑ भाग॒धे-  
ये॒नोप॑ धानति॒ स ए॒वास्मै॑ प्र॒जा न॑स्यो॒ता नि  
य॑च्छति ग्रा॒म्ये॑व भ॑वति नि॒युत्व॑ते भवति  
घ्रु॒वा ए॒वास्मा॒ अन॑पगाः करोति वा॒यवे॑  
नि॒युत्व॑त॒ आ ल॑भेत प्र॒जाका॑मः प्रा॒णो वै  
वा॒युर॑पा॒नो नि॒युत्प्रा॑णापा॒नौ खलु॒ वा ए॒तस्य॑  
प्र॒जायाः॑ [२] अप॑ क्रामतो॒ योऽलं॑ प्र॒जा-  
यै॒ सन्प्र॒जां न वि॒न्दते॑ वा॒युमेव नि॒युत्व॑न्त॒ꣳ  
स्वेन॑ भाग॒धेये॒नोप॑ धावति॒ स ए॒वास्मै॑ प्राणा-  
पानाभ्यां॑ प्र॒जां प्र प्र॑जनयति वि॒न्दते॑ प्र॒जां  
वा॒यवे॑ नि॒युत्व॑त आ ल॑भेत॒ ज्योगा॑मयावी  
प्रा॒णो वै वा॒युर॑पा॒नो नि॒युत्प्रा॑णापा॒नौ खलु॒  
वा ए॒तस्मा॒दप॑ क्रामतो॒ यस्य॒ ज्योगा॒प्रय॑ति  
वा॒युमे॒व नि॒युत्व॑न्त॒ꣳ स्वेन॑ भा॒ग॒धेये॒नोप॑ (३)  
धा॒व॒ति॒ स ए॒वास्मि॑न्प्राणापा॒नौ द॑धात्यु॒त  
यदी॒तासु॒र्भव॑ति जीव॑त्ये॒व प्र॒जाप॑ति॒र्वा इ॒दमेक॑  
आसी॒त्सो॑ऽकामयत प्र॒जाः प॒शून्त्सृ॑जे॒येति॒ स  
आ॒त्मनो॑ व॒पामुद॑क्खिद॒त्ताम॒ग्नौ प्रागृ॑हणा॒त्त-  
तो॒ऽजस्तू॑प॒रः सम॑भव॒त्त ꣳ स्वायै॑ दे॒वता॑या॒  
आऽल॑भत॒ ततो वै स प्र॒जाः प॒शून॑सृजत॒ यः  
प्र॒जा॑कामः (४) प॒शुका॑मः स्यात्स ए॒तं

[[1051]]

१०५१  
प्रपा.१ अनु. १] कृष्णयजुर्वेदीयतैत्तिरीयसंहिता।  
(ऐश्वर्यादिकामिनां तत्तत्पशुविधानम्)  
प्रा॑जाप॒त्यम॒जं तू॑प॒रमा ल॑भेत प्र॒जाप॑तिमे॒व  
स्वेन॑ भाग॒धेयेनोप॑ धावति॒ स ए॒वास्मै॑ प्र॒जां  
प॒शून्प्र ज॑नयति॒ यच्छ्म॑श्रु॒णस्तत्पुरु॑षाणा ꣳ  
रूपं॒ यत्तू॑परस्तदश्वा॑नां॒ यद॒न्यतो॑दन्तद्गवां॒  
यदव्या॑ इव श॒फास्तदवी॑नां॒ यद॒जस्तद॒जाना॑-  
मे॒ताव॑न्तो॒ वै ग्रा॒म्याः प॒शव॒स्तान् [५] रूपे॒-  
णैवा॒व॑ रुन्धे सोमापौ॒ष्णं त्रै॒तमा ल॑भेत प॒शु  
का॑मो॒ द्वौ वा अ॒जायै॒ स्तनौ॒ नानै॒व द्वाव॒भि  
जाये॑ते॒ ऊर्जं॒ पुष्टिं॑ तृ॒तीयः॑ सोमापू॒षणा॑वेव  
स्वेन॑ भाग॒धेये॒नोप धावति॒ तावे॒वास्मै॑ प॒शू-  
न्प्र ज॑नयतः॒ सोमो॒ वै रे॑तो॒धाः पू॒षा प॑शू॒नां  
प्र॑जनयि॒ता सोम॑ ए॒वास्मै॒ रेतो॒ दधा॑ति पू॒षा  
प॒शून्प्र ज॑नय॒त्यौदु॑म्बरो॒ यूपो॑ भ॒वत्यूर्ग्वा उ॑-  
दु॒म्बर॒ ऊर्क्प॒शव॑ ऊ॒र्जैवास्मा॒ ऊर्जं॑ प॒शूनव॑  
रुन्धे (६)।।  
(अप्र॑दाहाय॒ भव॑त्ये॒व प्र॒जाया॑ आ॒मय॑ति वा॒युमे॒व नि॒युत्व॑न्त॒ꣳ स्वेन॑  
भाग॒धेये॒नोप॑ प्र॒जाका॑म॒स्तान्यूप॒स्त्रयो॑दश च)।

इति कृष्णयजुर्वेदीयतैत्तिरीयसंहितायां द्वितीयाष्टके  
प्रथमप्रपाठके प्रथमोऽनुवाकः ।। १ ।।  
-------------  

(अथ द्वितीयकाण्डे प्रथमप्रपाठके द्वितीयोऽनुवाकः)।  
तत्र च प्रथमानुवाकस्याऽऽदावैश्वर्यकामिनः पशुं विधत्ते-  
वायव्यमिति। वायुर्देवता यस्य पशोः सोऽयं वायव्यः। स च श्वेतवर्णः।

[[1052]]

१०५२

श्रीमत्सायणाचार्यविरचितभाष्यसमेता- [२ द्वितीयकाण्डे-  
(ऐश्वर्यादिकामिनां तत्तत्पशुविधानम्)  
तमालभेत संस्पृशेत्। बर्हिःप्लक्षशाखाभ्यां यागार्थमुपाकुर्यादित्यर्थः। यद्यप्यत्र यजेतेति न श्रूयते तथाऽपि द्रव्यदेवतात्मकस्य यागरूपस्य श्रूयमाणत्वादन्यथाऽ नृपपत्त्या वायव्येन यजेतेत्येवं यागः कल्पनीयः। न च सत्सु सहस्त्रसंख्याकेषु देवेषु कुतो वायुरेवापेक्ष्यत इति शड़्कनीयम्। वायोरतिशयेन क्षिप्रगामिदेवत्वात् श्वेतपशुष्वतिमियत्वाद्भायोः स्वकीयो भागः। स्वार्थे धेयप्रत्ययः। यद्वा वर्णव्य त्ययेन दातव्यत्वमुच्यते। सेन च भांगधेयेनासाधारणेन वायुमेवोपधावति॒ समीपं प्राप्नोतिसवत इत्यर्थः। इतरदेवानामास्मिन्पशावत्यन्तप्रयत्वाभावाद्वायुमेवेत्यवधार्यते। यद्वा यजमानस्यानादरव्यावृत्त्यर्थमुपधावत्येवेति योज्यम्। तेन तुष्टः स वायुरेवैनं यजमानमैश्वर्य गमयति पूर्ववद्गमयत्येवेति योज्यम्। तदनुग्रहादयं भवत्ये वैश्वर्य प्राप्नोत्येव। विशेषं विधत्ते—  
अतिक्षिप्रेति। अत्राभिज्ञाः पूर्वोक्तविशेषेण वायुदेवताऽत्यन्तं क्षिप्रकारिणी त्येतद्गुणदोषाभिज्ञाः सन्तः प्रथममाहुः। सा चोग्रा देवतैनं यजमानं प्रदहः प्रद ग्धुमीश्वरा समर्थेति चाभिप्रायं प्रकटयन्ति। वायौ क्षिप्रं वाति सति जाज्वल्य मानोऽग्निर्गृहान्दहँल्लोको दृश्यते। अतोऽग्निद्वारा वायोर्दाहकत्वम्। तत्परिहर्तुं नियुद्विशेवणयुक्ताय वायवे पशुमालभेत। नितरां युता रथे मिश्रिता इति नियुतो वायोरधास्तेऽस्य सन्तीति नियुत्ववान्। अत एव तदीयाज्यानुवाक्याप्रतिपादके पीवोऽन्ना ꣳ रयिवृध इत्यस्मिन्सूक्ते शतसहस्त्रसंख्यामिरश्वजातिभिवीयोर्गमनमाम्ना यते—“आ तो नियुद्धिः शतिनीमिरध्वर ꣳ सहस्त्रिणीभिरुपयाहि यज्ञम्। वायो अस्मिन्हविषि मादयस्व” इति येयं नियुत्सज्ञकाऽश्वजातिः सैवास्य वायोर्धृतिर्धारयित्री। नहि वाहनेषु अश्वेषु शनैर्गच्छत्सु वायुः क्षिमं गन्तुं शक्नोति। तेन नियुदेवास्य धृतिर्धारणमतो नियुत्वतो वायोर्हविष्प्रदानेन यजमानोऽपि धृत एवाविनष्ट एव सन्नैश्वर्यं प्राप्नोति। तच्चैंश्वर्यमप्रदाहाय भवत्येव नियुत्वतो वायो रनुग्रहेण धैर्ययुक्तस्य यजमानस्य स्वकीयान्पुरुषान्नियन्तुं स्वकीयद्रव्यमाविनाशेन पालयितुं च समर्थत्वान्मनःसंतापरूपः प्रदाहः सर्वथा न भवत्येव। तमेव पशुं फलान्तराय विधत्ते—  
वायव इति। नासिकायामोता नस्योताः। यथा लोके बलीवर्दा नासिकाछिद्रे रज्जुबन्धने सति सुखेन नयिन्ते तद्वत्सर्वाः प्रजा ग्रामवासिनीरधीनाः

[[1053]]

१०५३  
[प्रपा. १ अनु. १] कृष्णयजुर्वेदीयतैत्तिरीयसंहिता।  
(ऐश्वर्यादिकामिनां तत्तत्पशुविधानम्)  
कृत्वा वायुस्तव तत्र भृशं नयति। स च वायुः पशुना तष्ट सर्वाः प्रजा यजमानावीनाः करोतिः। स्वाधीनप्रजो यजमानो ग्रामस्वामी भवत्येव। देवतागुणं प्रशंसति—  
नियुत्वत इति। नियुत्वद्गुणयुक्ताय पशुर्भवतीति यत्तेन ग्रामस्थाः सर्वाः प्रजा अस्मिन्यजमाने ध्रुवा अनुरक्ताः करोति न तु ताः कदाचिदप्यपरक्ता भवन्ति। पुनरपि फलान्तराय विधत्ते—  
वायव इति। प्रकर्षेणानिति मुखबिलाद्बहिश्चेष्टत इति प्राणाः। वायुश्च तथाविधः।अपकर्षेण मुखादधस्तादुदरस्यान्तरानिति चेष्टत इत्यपानः। नियुच्छब्दो नितरां यौति मिश्री भवतीति व्युत्पत्त्या तथाविधमर्थमाचष्टे। यः पुरुषः प्रजार्थमलं सन्ननुकूलस्त्रीयुक्तः सन्युवा च सन्नपत्यं न लभत एतस्य पुरुषस्य प्रजायाः सकाशात्प्राणापानावपक्रान्तौ भवतः। अपत्यलाभाभावेन पुरुषेण गर्भाशये निषिक्ते रेतसि नियुत्वतो वायोरनुग्रहाभावात्प्राणापानयुक्तं जीवान्तरं न प्रविशति। एतदेवाभिप्रेत्यैतरेयोपनिषदि श्रूयते—“न ह वा ऋते प्राणाद्रेतः सिच्यते यद्वा ऋते प्राणाद्रेतः सिच्यते पूयेन्न संभवेत्” इति। नियुत्वान्वायुर्भागवेयेन तुष्टो यजमानार्थ तदीयरेदसि प्राणापानाभ्यां युक्तं जीवं प्रवेश्य प्रजाः प्रजनयति। ततो यजमानः पुनं लभते। पुनरपि फलान्तराय विधत्ते--  
वायवे नियुत्वत इति। ज्योगामयावी दीर्घरोगयुक्तः। यस्य ज्योगामयति यं पुरुषं चिरपामयो बाधत एतस्मात्प्राणापानावतिकान्तुमुद्य दौ। अस्मिन्यप्राणापानौ दधाति चिरं स्थापयति। अपि च यदि कथंचिद्भूमौ शयानो रुग्णो मुहूर्तमात्रं याममात्रं वा परेतो भवेत्तयाऽपि वायोरनुग्रहादागतप्राणो जीवत्येव। कर्मान्तरं विधातुं प्रस्तौति---  
प्रजापतिरिति। यदिदं प्रजापशुरुपं जगदिदानीं दृश्यते तदिंद सृष्टेः पूर्वं प्रजापतिरेक आसीत्प्रजापतिरेव स्थितो नान्यत्किंचिदित्यर्थः। स च प्रजापशुसृष्टिकामस्तत्साधनत्वेन स्वशरीरादुदरमध्यवर्तिनीं पटसदृशीं वपामुदक्खिददुत्खि द्योध्तृवान्। तां च वपामग्नौ प्रक्षिप्तवान्। ततो दग्धाया वपाया अजस्तूपरः शृङ्गरहितः समुत्पन्नः। तं चाजं स्वात्मरूपां देवतामुद्दिश्याऽऽलभत्। तत्कर्मासामर्थ्यात्प्रजाः पशूनसृजत। ननु स्वयमेव स्ववपामुत्खिद्याजं तत उत्पाद्य तं च

[[1054]]

१०५४  
श्रीमत्सायणाचार्यविरचितभाष्यसमेता- [२ द्वितीयकाण्डे-  
(ऐश्वर्यादिकामिना तत्तत्पशुविधानम्)  
स्वार्थमालभ्य जगत्सर्वमप्यसृजतेति महदेवैतादिन्द्रजालम्। बाढमिन्द्रजालमेवैतत्। अत एवन्यत्राऽऽम्नातम्— “इन्द्रो मायाभिः पुरुरूप इयते” इति। “मायां तु प्रकृतिं विद्यान्मायिनं तु महेश्वरम्” इति। न खल्विन्द्रजालविषये विस्मेतुं च भवानपीच्छति। यदा तु लौकिकेऽपीन्द्रजाले न काऽप्यनुपपत्तिस्तदानीमचि न्त्यमहिम्नि सर्ववेदसिद्धे परमेश्वरे का नाम तवानुपपत्तिः। अन्यथा क्व वीर्य क्व वा पुरुषः क्व बीजं क्व वा वृक्ष इत्यादिकं भवानुपपादकंमन्यः कथं युक्तिभिरुपपदयति। कल्पसिद्धे जगदीश्वरे को नाम विस्मय इति चेत्तर्ह्येतत्प्रकृतेऽपि न विस्मयः। संकल्पसिद्धस्य किमेतावता प्रयासेन चेत्। नानाविधभोगैस्तृप्तस्य राजादेः किं द्यूतमृगयादिप्रयासेनेति त्वया वक्तव्यम्। लीलेति चेत्। तदवाप्यनुसंधेहि। तथा च श्रुतिः।  
“भोगार्था सृष्टिरित्यन्ये क्रीडार्थामिति चापरे” इति। विष्णुपुराणेऽपि—  
“क्रीडतो बालकस्येव चेष्टां तस्या निशामय” इति। व्याससूत्रमपि—  
“लोकवत्तु लीलाकैवल्यम्” इति। अपमतिप्रसङ्गेन। विधत्ते—  
य इति। पशुं प्रशंसति—  
यच्छ्रमश्रुण इति। पुस्पशावजे श्मश्रूणि विद्यन्ते। तूपरत्वं सर्वेष्वजेष्वभातेऽपि प्रकृते विद्यते। अन्यतोऽध एव दन्ता इत्यन्यतोदन्नन्यतोदत्वम्। अविखुरसदृशाः शफा दृश्यन्त एव। अजत्वजातिश्चास्ति। तस्मात्पुरुषदिरूपत्वम्। यद्यपि ग्राम्येषु पशुषु गर्दभोष्ट्रादपि सप्तसंख्यासिद्धये तत्र तत्र गृह्येते तथाऽपि पुरुषादधः पञ्चैव प्रशस्ता विमराजादिभिरत्यन्तमादृतत्वात्। अत एव तदीयेन रूपेण सर्वरूपसदृशेन तान्पुरुषदीन्सर्वानधीनान्करोति। पश्वन्तरं विधत्ते—

सोमापौष्णमिति। त्रयाणां वत्सानां युगपज्जातानां समुदायस्त्रितं तत्र भवस्त्रैतस्तैषामन्यतम इत्यर्थः त्रयाणामुत्पत्तौ प्रयोजनमेवमुन्नेयम्। अजायास्तावद्द्वौ स्तनौ प्रसिद्धौ। तौ नानैव पृथगेव पातुं द्वौ वत्सौ जायेते। मातृरूपायामजायां ययमूर्ग्रसः सारं या च शरीरगता पुष्टिस्तदुभयं ख्यापयितुं तृतीयो वत्स उत्पन्नः। द्वावेव हि सर्वत्र जायेते, तृतीयस्तु क्वचिदेव। तथा सति यस्यां तृतीयो जातस्तस्याः शरीरे वीर्यांधिक्यं पुष्ट्याधिक्यं चास्तीति लक्षयितुं शक्यते।

[[1055]]

१०५५  
प्रपा. १ अनु. १] कृष्णयजुर्वेदीयतैत्तिरीयसंहिता।  
(ऐश्वर्यादिकामिनां तत्तत्पशुविधानम्)  
किं बहुना, वैतः प्रशसा इति द्रष्ठव्यम्। गर्भाशये रेतो यथा न स्रवति तथा सोमो धारयति। पूषा भूमिरूपत्वात्स्वकीघोषधिरसेन पोषयित्वा प्रजनयति।  
चोदकप्राप्तं खादिरं बाधितुं विधत्ते—  
औदुम्बर इति फलानां यथा बहुत्वादुदूम्बरस्योर्ग्रूपत्वं क्षीरद्वारेण पशु-  
रपि तथाविधः। अत ऊर्जैवोदुम्बररूपया यजमानार्थमूर्ग्रूपान्पशून्संपदयति।

अत्र मीमांसा।  
यदत्र पूर्वमग्निहोत्रादीनां मूलप्रकृतित्वमुक्तं तदष्टमाध्यायस्य प्रथमपादे चिन्तितम्-  
“इष्ट्यग्निहोत्रसोमानां मूलप्रकृतिता नहि।  
अस्ति वा नालौकिकत्वादीयत्तानवधारणात्।।  
लोकवत्संनिपत्यारादुपकरिद्वयश्रुतेः।  
इयत्ताया निश्चितत्वान्मूलप्रकृतिता त्रिषु”।।  
अलौकिकत्वेनैतावद्भिरङ्गैः संपूर्ण उपकार इति निश्चेतुमशक्यत्वादिष्ट्यादीनां नास्ति मूलप्रकृतित्वमिति चेन्मैवम्। लौकिकसदृशत्वात्। यथा लोके भुजिक्रिया यामोदनः करणं तस्य सैनिपत्योपकारिणः शाकसूपादय आरादुपकारिणः पीठप्र दीपादयस्तथा भावनायां यागः करणवघातादयः सैनिपादिनः प्रयाजादय आरादुपकारिणऽतो नात्यन्तमलौकिकत्वम्। इयत्ता तु लौकिके यथा प्रत्यक्षेण निश्चीयते तथा श्रौते श्रुत्या निश्चीयताम्। तस्मादिष्ट्यग्निहोत्रसोमानां मूलप्रकृति-त्वमस्ति।  
मासाग्निहोत्रस्य नित्याग्निहोत्राद्भेदो द्वितीयाध्यायस्य तृतीयपादे चिन्तितः---  
“मासं जहोत्पग्निहोत्रं गुणोऽन्यत्कर्म वा गुणः।  
अनूद्य प्राप्तं कर्मात्र मासोऽप्राप्तो विधीयते।।  
उपसद्भिरित्वेति नित्ये तासामसंभवात्।  
अनेकस्याविधेश्चन्यत्कर्म प्रकरणान्तरात्”।  
कुण्डपायिनामयने श्रूयते—“मासग्निहोत्रं जुहोति मासं दर्शपूर्णमास्याभ्यां यजेत्” इति। अत्र प्राप्तं नित्याग्निहोत्रंमनूद्य मासलक्षणो गुणोऽप्राप्तत्वाद्विधीयत इति चेन्मैवम्। किं मास एव विधीयत उतोपसाद्भिश्चरित्वेत्युक्तत्वादुपसदोऽ-

[[1056]]

१०५६  
श्रीमत्सायणाचार्यविरचितभाष्यसमेता [२ द्वितीयकाण्डे—  
[ऐश्वर्यादिकामिनां तत्तत्पशुविधानम्]  
पि। नाऽऽद्यः। उपसदामपि नित्याग्निहोत्रे प्राप्तिरहितातां त्वन्मते विधातव्यत्वातःन द्वितीयाः। प्राप्ते कर्मण्यनेकगुणविधौ वाक्यभेदापत्तेः। ननु मा भुत्तर्हि गुणविधिः, कर्मान्तरत्वे किं प्रमाणमिति चेत्। प्रकरणान्तरमिति वदामः। नह्येतन्नित्याग्निहोत्रस्य प्रकरणसंनिहितत्वात। अयनस्य त्वेतत्प्रकरणम्। अयनमारभ्याधीतत्वात्। का तर्हि नित्याग्निहोत्रे गुणविधिशङ्केति चेत्। प्रकरणस्यासमर्थ त्वेऽप्याग्निहोत्रशब्देन सत्समर्पणादेषा शङ्का भवति। सा च वाक्यभेदापत्त्या निराकृता। तथा सति स्वतःसिद्धं प्रकरणभेदं निराकृत्य प्रकरणैक्यापादनेन गुणं विधापयितुं प्रवृत्तस्याग्निहोत्रशब्दस्य शक्तौ निरुद्धायां तदवस्यः प्रकरणभेदो नित्याग्निहोत्रादिदं कर्म भिनत्ति। अग्निहोत्रशब्दो धर्मातिदेशार्थ इति सप्तमे वक्ष्यते। ननूपसन्मासाभ्यां गुणाभ्यां विशिष्टं कर्म विधीयते। ततो वाजिनन्यायेन गुणभेदात्कर्मभेदो न प्रकरणभेदादिति चेत्। न। वैषम्यात्। उपादेयतया विधेयो गुणो वाजिनं मासस्त्वनुपादेय इत्येकं वैषम्यम्। द्रव्यत्वेन गुणान्तर्गतं वाजिनं मासो न तथेत्यपरं वैषम्यम्। परमार्थतस्त्वत्र प्रथमतरप्रतीतेन प्रकरणभेदेन सिद्धं कर्मभेदं गुणभेद उपोह्रलयति। ततः प्रकरणान्तरमेवात्र भेदहेतुरिति।  
ईदृशस्य कर्मणो धर्माक्षेपत्वं सप्तमाध्यायस्य चतुर्थपादे चिन्तितम्--  
“सौर्ये चरौ न धर्माः स्युः स्यूर्वा मानविवर्जनात्।  
न स्यु स्युः करणं यागोऽपेक्षते ह्युपकारिणः”  
सौर्य चरुं निर्वपेद्ब्रह्मवर्चसकाम इत्यत्रावघातादयो धर्मा न प्राच्यन्ते। प्राप-कप्रमाणानां श्रुतिलिङ्गादीनामभावादिति चेन्मैवम्। विमतो याग उपकरणापेक्षः। करणत्वात्। लौकिकवैदिकभोजनदर्शपूर्णमासादिवदित्यनुमानेन तत्प्रापणात्। तत्रै-वान्यच्चिन्तितम्—  
“विन्ध्यन्ताऽपेक्षितस्तत्र लौकिको वाऽथ वैदिकः।  
आद्यो निबन्धराहित्यादन्त्यो धीसंनिकर्षतः।।”  
तत्र सौर्यचरावपेक्षितः प्रधानविधिशेषाग्ङकलापः स्थालीपाकादिगतो लौकिको ग्रहीतव्यः। कुतः अनिबद्धत्वात्। वैदिकस्तु प्रकरणेन कर्मविशेषे निबद्धः सन्न ततो वियोजयितुं शक्यत इति चेन्मैवम्। वैदिके करणे वैदिकविध्यन्तस्य बुद्धिसंनिकर्षात्। यथा प्रकरणेन क्वचिन्निबद्धस्तथा चोदकेनान्यत्रापि निबध्य-

[[1057]]

१०५७  
प्रपा. १ अनु. १] कृष्णयजुर्वेदीयतैत्तिरीयसंहिता।  
[ऐश्वर्यादिकामिनां तत्तत्पशुविधानम्]  
ताम्। किंच—“प्रयाजे प्रयाजे कृष्णलं जुहोति” इति सोययागविधिशेषे कृष्णलहोमविधानाय सिद्धवत्प्रयाजेऽनूद्यते। तच्च वेदिकेतिकर्तव्यताया लिङ्गम्। तस्माद्वैदिको ग्राह्यः।  
स च विध्यन्त ईदृशेषु कर्मसूपदेशतो न प्राप्नोतीति सप्तमाध्यायस्य प्रथमपादे चिन्तितम्—  
“सर्वार्थ प्रकृतार्थ वा प्रयाजाद्युपदेशनम्।  
यज्यन्वयेन सर्वार्थं नातिदेशो विचार्यताम्।।  
अङ्गप्रधानयोर्मुख्यापूर्वभेदे समन्वयात्।  
प्रकृतार्थमतः कार्यमतिदेशविचारणम्”।। इति।  
दर्शपूर्णमासप्रकरणे प्रयाजादय उपदिष्टाः। ज्योतिष्टोमप्रकरणे दीक्षणीयादयः। तत्रैते सर्वे धर्माः सर्वयागार्थत्वेनोपदिश्यन्ते। कुतः। यज्यन्वयात्। यागः करणे प्रयाजादय इतिकर्तव्यतेत्येतावदविवादम्। तत्र यदि प्रयाजादयो यागवदपूर्वेणान्विताः स्युस्तदानीमपूर्वनिष्पादकत्वमुभयत्र समानमिति कृत्वा करणोपकरणत्वलक्षणं सर्वसंमतमवान्तरवैषम्यं बाध्येत। किंचावघातपेषणादीनां यागनिष्पादकत्वेन यज्यन्वयो दृष्टस्तद्वदङ्गत्वसामान्यत्प्रयाजादनिमपि यज्यन्वयो युक्तः। यजिधातुश्च दर्शपूर्णमासज्योतिष्टोमसौर्यश्येनादिषु सर्वेषु विशेषेष्वनुगतं यागमात्रं ब्रूते। तथा साति सौर्यश्येनादिष्वप्युपदेशेनैव कृत्स्नधर्मप्राप्तेरतिदेशविचारो न कर्तव्य इति प्राप्ते ब्रमः-अपूर्वं मुख्यम्। फलवत्त्वात्। यजिर्न मुख्यः। फलरहितत्वात्। फलदति मुख्ये प्रयाजादिविधार्न युक्तम्। अतः करणेतिकर्तब्यतयोरुभयोरपूर्वेण प्रथमममन्वयः। पश्चात्तु परस्परं गुणप्रधानभावेनान्वयः। तथा सत्यपूर्वभेदस्य द्वितीयाध्याये निरूपितत्वादपूर्वविशेषण तत्करणभूयजिविशेषेण वाऽन्विताः प्रयाजादिधर्मा ये यस्मित्प्रकरण आम्नातास्ते तत्रैव व्यवतिष्ठन्ते। सत्येवं प्रकरणमर्थवद्भवति। सर्वेषां धर्माणां सर्वत्र प्राप्तौ प्रकरणमनर्थकं स्यात्। तस्मात्सौर्यश्येनादिप्रकरणे धर्मोपदेशाभावाद्धर्माकाङ्क्षां पूरयितुमतिदेशविचारः कर्तव्यः। प्रत्यक्षवचनेन धर्मातिदेशस्तत्रैव चिन्तितः—  
“इषो समानमितरच्छयेनेनेत्यनुवादकम्।  
श्येनवैशेषिकाणां वाऽतिदेशोऽत्रानुवादकम्।।

[[1058]]

१०५८  
श्रीमत्सायणाचार्यविरचितभाष्यसमेता— [२ द्वितीयकाण्डे—  
[ऐश्वर्यादिकामिनां तत्तत्पशुविधानम्]  
ज्योतिष्टोमविकारत्वात्तद्धर्मश्चोदकात्समाः।  
श्येनेष्वोरितरत्वोरिषुवैशेषिकं प्रति।।  
इषुवैशेषिकादुक्तादितरच्छ्येनगं स्फुरेत्।  
वैशेषिकं लोहितोष्णीषादि तेनातिदिश्यते।। इति।  
इषुनामकः श्येननामकश्च द्वावप्येकाहौ ज्योतिष्टोमविकारौ। तयोरुभयोर्ज्यो-तिष्टोमधर्माश्चोदकेन प्राप्ताः। ते चोभयत्र समानाः। तच्च समानत्वमिषुप्रकरणेऽ–  
नेन वाक्येनानूद्यते समानमितरच्छयेनेति। नन्वत्रेतरशब्दोक्तिरनुपपन्ना। तत्प्रति योगिनः कस्यचिदनिर्दिष्टत्वादिति चेन्न। पूर्ववाक्यविहितस्य विशेषधर्मस्य प्रति-योगिकत्वात्। इषौ यो वैशेषिकधर्मो विहितस्तं परित्यज्येतरच्चोदकप्राप्तं सर्वंश्येयेन समानमित्यर्थः। तस्मादनुवादकमिदं वाक्यमिति प्राप्ते ब्रूमः—इतरशब्दः प्रतियोगिसजातीयं ब्रूते। तद्यथा देवदत्त एक एवाधीते नेतरः कश्चिदित्युक्तेऽध्य-यनप्रसक्तिमान्यज्ञदत्तादिमाणवकः प्रतीयते, न तु गवाश्चघटपटादिः एवमत्रापीषुवैशे-षिकस्य पूर्ववाक्योक्तस्य प्रतियोगित्वात्तत्समानजातीयं श्येनगतं लोहितोष्णीषादि-  
रूपं वैशेषिकं धर्मजातमितरशब्देन प्रतिभाति। तच्च प्रकृताभावान्न चोदकेन प्राप्तम्। तस्यादिषावनुष्ठेयत्वेनातिदिश्यते।  
नाम्ना धर्मातिदेशस्तत्रैव तृतीयपादे न त्तिन्तितः-  
“मासं जुहोत्याग्निहोत्रामिति नामाग्निहोत्रतः।  
नित्यान्मासग्निहोत्रेऽस्मिन्धर्माणां नातिदेशकम्।।  
उतातिदेशकं नैव द्वयोर्नाम्नः समत्वतः।  
अग्नये होत्रमित्यस्य नित्ये संपादितत्वतः।।  
तत्र मुख्यं ततोऽन्यत्र गौणत्वस्य प्रसिद्धये।  
नित्याग्निहोत्रगान्धर्मांस्तन्नामातिदिशेदिह” ।। इति।  
कुण्डपायिनामयने श्रूयते-“मासमग्निहोत्रं जुहोति” इति। तत्राग्निहोत्र-मित्येतन्नाम नित्याग्निहोत्रादन्यास्मिन्मासाग्निहोत्रे धर्मानतिदेष्टुं नार्हति। कुतः।  
तस्य नाम्न उभयोरग्निहोत्रयोर्मुख्यवृत्त्या समानत्वादिति प्राप्ते ब्रूमः— अग्नये होत्रं यस्मिन्कर्मणि तदग्निहोत्रमित्येतमवयवार्थं नित्याग्निहोत्रे संपाद्य तन्नामधेयत्वं प्रथमाध्याये निर्णीतम्। अतस्तत्रैवायं शब्दो मुख्यः। न चोभयत्र मुख्यत्वं संभ-

[[1059]]

१०५९  
प्रपा. १ अनु. १) कृष्णयजुर्वेदीयतीत्तेरायैसंहिता।  
[ऐश्वर्यादिकामिनां तत्तत्पशुविधानम्]  
वत्यनेकार्थत्वस्यान्याय्यत्वात्। मुख्यत्वासंभवेन मासाग्निहोत्रे गुणयोगाद्वर्तितुं नित्याग्निहोत्रगुणानतिदिशति।  
प्रत्यक्षवचननाम्नोरभावेऽपि नियतादेव कर्मणोऽतिदेशोऽष्टमाध्यायस्य प्रथमपादे चिन्तितः-  
“कस्माच्चिदतिदिश्यन्ते नियतात्कर्मणोऽथवा।  
अविशेषादादिमोऽन्त्यः शास्त्रार्थस्य व्यवस्थितेः।। ” इति।  
विहितेतिकर्तव्यतारहिते सौर्यादौ कर्मणि तद्युक्ताद्यतः कुतश्चित्कर्मणो धर्मा अतिदिश्यन्ते। कुतः नियामकस्य विशेषस्याभावात्। अतो विशेषचिन्ता न कार्येति चेन्मैवम्। शास्त्रार्थव्यवस्थाया नियामकत्वात्। तस्मान्नियतादेकस्मात्क-र्मणो धर्मातिदेशः। तेन विशेषचिन्ता कर्तव्या।  
तत्रैव विशेषनियामकं चिन्तितम् –  
“तद्धितोक्त्यादिलिङ्ग किं न विशेषनियामकम्।  
भवेद्धा न ह्यशब्दत्वाद्भवेच्छब्दे प्रवेशतः।। इति।”  
दर्शपूर्णमासयोराग्नेयमटाकपालं निर्वपतीत्यत्र तद्धितोक्त्या देवतानिर्देश एक-देवतायोगित्य मौषधद्रश्यकत्वं निर्वाप इत्येतान्याग्नेययागसंबन्धितया श्रूयमाणत्वादा-ग्नेयलिङ्गानि। सौर्यं चरुं निर्वषेदित्यत्रापि तान्युपलभ्यन्ते। न तेषामाग्नेयधर्माति देशं नियन्तुं सामर्थ्यमस्ति। कुतः। तेपापशब्दरूपत्वेन शब्दैकसमधिगम्येऽथ प्रामाण्यायोगादिति प्राप्ते ब्रूमः- लिङ्गस्मारितोपकारसहितमेव सौर्बयागं तच्छब्दा विदधाति। तथा सति प्रनाड्या लिङ्गस्य शब्दे प्रवेशादाग्नेयवत्सौर्योऽनुष्ठेय इत्ये-तादृशं चोदकवाक्यमनुमापयता लिङ्गेन धर्मविशेषा नियम्यन्ते।  
इष्टिषु सौमिकधर्मनिवारणं तत्रैव चिन्तितम्—  
“ऐन्द्राग्नादौ सौमिकः स्यादैष्टिको वा द्वयोरिह।  
संभवादैष्टि (च्छि) कोऽन्त्योऽत्र स्यात्कपालादिलिङ्गतः”।।  
ऐन्द्राग्नमेकादशकपालं निर्वपेत्प्रजाकाम इत्यादौ सौमिकैष्टिकयोर्विध्यन्तयो-रन्यतर इच्छया ग्राह्यः। कुतः। उभयत्र विध्यन्तसंभवेनातिदेष्टुमर्हत्वादिति चेन्न। कपालनिर्वापादिभिर्लिङ्गविशेषैरौष्टिकस्यैवात्रोचितत्वात्।  
अग्नीषोमयिपशोरिष्टिविकृतित्वं तत्रैव चिन्तितम्-

[[1060]]

१०६०  
श्रीमत्सायणाचार्यविरचितभाष्यसमेता— (२ द्वितीयकाण्डे-  
[ऐश्वर्यादिकामिनां तत्तत्पशुविधानम्]  
“न पशवैष्टिकः स्याद्वा न कपालद्यभावतः।  
स्याद्व्यक्तद्रव्यदेवत्वप्रयाजस्रुच्यसाम्यतः”।।  
अग्नीषोमीयपशवैष्टिकविध्यन्तो नास्ति। कुतः। पूर्ववदत्र निर्वापकपालादि-लिङ्गभावादिति चेन्मैवम्। आग्नेयमष्टाकपालमित्यत्रोत्पत्तिवाक्बे यथा द्रव्य-  
देवते व्यक्ते तथाऽग्नीषोमीयं पशुमित्यत्रापि। न तु सोमेन यजेतेत्यत्रैव देवताया अव्यक्तत्वम्। तदेतद्व्यक्तद्रव्यदवेत्वमेकं लिङ्गम्। एकादश प्रयाजान्यजतीति प्रयाजबहुत्वं द्वितीयम्। स्रुच्यमाघार्य जुह्वा पशुं समनक्तीत्याघाराञ्जने लिङ्गा  
न्तरे। आलम्मो लिङ्गान्तरमिष्टावपीषामालभेतेति दर्शनात्। तस्मादस्ति पशावै  
ष्टिकः।  
तस्यैव पशोः पश्वन्तरप्रकृतित्वेनावान्तरप्रकृतित्वं तत्रैव चिन्तितम्—  
“सवनीयादिके दार्शो दैक्षो वा प्रकृतित्वतः।  
आद्योऽन्त्यो लिङ्गतोऽन्यत्र विकृतिः प्रकृतिर्भवेत्।।”  
सवयीयानुबन्ध्यनिरूढादिपशुषु दर्शपूर्णमाससंबान्धिविध्यन्तः कार्यः। कुतः। दर्शस्य प्रकृतित्वात्। दैक्षोऽग्नीषोमीयपशुविध्यन्तो दीक्षितेनानुष्ठेयेषु पशुविध्यन्तेषु प्रथमभावित्वात्। तस्य चाग्नीषोमीयेष्टिविकृतित्वान्न प्रकृतित्वमस्ति। अतो न तस्य विघ्यन्तोऽतिदेशार्थ इति प्राप्ते ब्रूमः-आलम्मोऽग्नीषोमीयपशौ लिङ्गम्। तच्च सवनीयादिष्वप्यस्ति। तथा प्रातःसवनीयादिषु वपाप्रचारोऽपरं लिङ्गम्। इष्टिं प्रति विकृतेरप्यन्यत्र सवनीयादौ प्रकृतित्वं न विरुध्यते। तस्मादग्नीषोमी यपशोर्विध्यन्त सवनीयादिपशुष्वतिदिशेत्। तदेवमेतैर्विचारैर्वायव्यदिपशुष्वग्नी षोमीयविध्यन्तादेश इति संस्थितम्।  
वायव्य ꣳ श्वेतमालभेतेत्यत्र यागविधित्वं द्वितीयाध्यायस्य तृतीयपादे चिन्ति-तम्—  
“वायव्यः श्वेत आलभ्यो भूत्यै सौर्यं चरुं तथा  
निर्वपेद्ब्रह्मर्तेजोर्थमीषामुष्टिनिरुप्तयोः।।  
गुणौ श्वेतचरू किंवा यावाकथितकर्मणी।  
फलार्थमथवा यागौ विशिष्टौ विहिताविह।।  
श्वैत्यं वायुस्पृगीषायामाग्नेये च रविप्रभे।  
चतुर्गुणश्चरुः स्थाली निर्वापस्तु तदाश्रितः।”

[[1061]]

१०६१  
प्रपा. १ अनु. १) कृष्णयजुर्वेदीयतौत्तिरीयसंहिता।  
[ऐश्वर्यादिकामिनां तत्तत्पशुविधानम्]  
फलहानेर्न तत्किंतु यावच्चोदितकर्म तत्।  
द्रव्यदिरूपसंत्तेरवार्या यागताऽऽर्थिकी।।  
अनारभ्येदमाम्नायते—“वायव्य ꣳ श्वेतमालभेत भूतिकामः” इति। “सौर्यं चरुं निर्वपेद्ब्रह्मवर्चसकामः” इति च। तथा च दर्शपूर्णमासयोरिदमाम्नातम्—  
“ईषामालभेत” इति। चतुरो मुष्टीन्निर्वपति” इति च। ईषा शकटगतो लाङ्गलदण्डवद्दीर्घः काष्ठविशेषस्तस्या आलम्भः स्पर्शः। तमेतं दर्शपूर्णमास-गतभीषालम्भमनूद्य तस्यामालभ्यायामीषायां श्वेतगुणो विधीयते। तस्य च श्वेतका-ष्ठस्य वायुनास्पृश्यमानत्वाद्वायव्यत्वं संभवति। तथा चतुर्मुष्टिनिर्वापमनूद्य चतुर्गुण- त्वेन विधियते। चरुः स्थाली। सा च निर्वापस्याऽऽश्रयः। निरुप्तस्य हविष आग्नेयतया सूर्यवत्प्रभासंबन्धात्सौर्यत्वम्। भूतिब्रह्मवर्चसफले सार्वकालिकयोर्दर्श-  
पूर्णमासयोः पूर्वसिद्धे एवानूद्येते। तस्माद्गुणविधिरित्येकः पूर्वपक्षः। न हि फल-प्रदयोर्नित्यवच्छ्रुतयोः संभवत्वप्रयोजनयोश्च पाक्षिकानुवादत्वमानर्थक्यं वा युक्तम्। तस्माद्गुणफलविशिष्टकर्मान्तरे विधीयेते। तदाऽपि यागस्याश्रवणादालम्भनिर्वापयो-रेव श्रवणाद्यावदुक्तकर्मविधिरिति द्वितीयः पूर्वपक्षः। श्वेतपशुवरुद्रव्ययोर्वायुसूर्य-देवतयोश्च स्पष्टं प्रतीयमानतया रूपवतोर्यागयोरार्थिकयोर्वारयितुमशक्यत्वाद्द्रव्य-देवताविशिष्टयोर्यागयोर्विधिरभ्युपगन्तव्यः। भूतिकामो वायव्येन श्वेतेन पशुना यजेत ब्रह्मवर्चसकामः सौर्येण चरुणा यजेतेत्येवंविधोऽर्थसिद्धो विधिः। द्रव्यदे-वतासंबन्धकल्पितस्य यागस्य लिङ् प्रत्ययेन। कर्तव्यताविधावालम्भनिर्वापयोर्धात्व-र्थयोः का गतिरिति चेदनुवाद इति ब्रूमः। तत्प्राप्तिस्त्वार्थिकी। निर्वापालम्भाव-  
न्तरेण तत्तद्यागासिद्धेः। तस्माद्यागविधिरिति राद्धान्तः।  
दशमाध्यायस्य द्वितीयपादे चिन्तितम्त—  
“वायव्यं श्वेतमित्र यः कोऽपि च्छाग एव वा।  
विशेषानुक्तितः कोऽपि च्छाग एवास्त्वबाधनात्”।।  
वायव्य ꣳ श्वेतमालभत भूतिकाम इत्यत्र श्वेतशब्दस्य धेन्वादिशब्दवज्जातिविशेषगतगुणवाचित्वाभावाद्यं कंचिदपि पशुं श्वेतगुणकं समर्पयतीति पूर्वः पक्षः। चोदकप्राप्तस्याजस्य बाधकारणाभावात्तमेव समर्पयतीति राद्धान्तः।  
तत्रैव सप्तमपादे चिन्तितम्—

[[1062]]

१०६२  
श्रीमत्सायणाचार्यविरचितभाष्यसमेता— [२ द्वितीयकाण्डे—  
[वरुणगृहीतादिपशुविधानम्]  
“औदुम्बरः खादिरेण समुच्चेयोऽथ बाधकः।  
द्वयोर्नियोजनादाद्यो निरपेक्षत्वतोऽन्तिमः।।” इति।  
पशुकामेनानुष्ठेये सोमापौष्णे पशौ श्रूयते—“औदुम्बरो यूपो भवति” इति। तत्र चोदकप्राप्तेन खादिरेण सह श्रूयमाणस्यौदुम्बरस्य समुच्चयः कार्यः।  
कुतः। द्वयोर्यूपयोः पशुनियोजनसंभवेन चोदकपरित्यागायोगादिति प्राप्ते ब्रूमः- खादिरौदुम्बरौ परस्परनिरपेक्षतया पशुनियोजनक्षमौ प्रमाणद्वयेन प्राप्तौ। तयोः समुच्चयाङ्गीकारे नैरपेक्ष्य परित्यज्येत। तस्मादुपदिष्ठ औदुम्बरोऽतिदिष्टस्य खादिरस्य बाधक इति।।  
इति श्रीमत्सायणाचार्याविरचित माधवीये वेदर्थप्रकाशे कृष्णयजु  
र्वेदीयतैत्तिरीयसंहिताभाष्ये द्वितीयकाण्डे प्रथमपाठके  
प्रथमोऽनुवाकः।। १ ।।  
_____________  

### ०२ 
(अथ द्वितीयाष्टके प्रथमपाठके द्वितीयोऽनुवाकः)।  
प्र॒जाप॑तिः प्र॒जा अ॑सृजत॒ ता अ॑स्मात्सृ॒ष्टाः  
परा॑चीराय॒न्ता वरु॑णमगच्छ॒न्ता अन्वै॒त्ताः  
पुन॑रायाचत ता अ॑स्मै॒ न पुन॑रदा॒त्सो॑ऽब्रवी॒द्वरं॑  
वृणी॒ष्वाथ॑ मे॒ पुन॑र्दे॒हीति॒ तासां॒ वर॒माऽल॑भत॒  
स कृ॒ष्ण एक॑शितिपादभव॒द्यो वरु॑णगृहीतः॒  
स्यात्स ए॒तं वा॑रु॒णं कृ॒ष्णमेक॑शितिपाद॒मा  
ल॑भेत॒ वरु॑णम् (१) ए॒व स्वे॑न भाग॒धेये॒नोप॑  
धावति॒ स ए॒वैनं॑ वरुणपा॒शान्मु॑ञ्चति कृ॒ष्ण  
एक॑शितिपाद्भवति वारु॒णो ह्ये॑ष दे॒वत॑या॒  
समृ॑द्ध॒यै सुव॑र्भानुरासु॒रः सूर्यं॒ तम॑साऽविध्य॒-  
त्तस्मै॑ दे॒वाः प्राय॑श्चित्तिमैच्छ॒न्तस्य॒ यत्प्र॑थ॒मं  
तमो॒ऽपाघ्न॒म्त्सा कृ॒ष्णाऽवि॑रभव॒द्यद्द्वि॒तीय॒ꣳ

[[1063]]

१०६३  
प्रपा. १ अनु. २] कृष्णयजुर्वेदीयतैत्तिरीयसंहिता।  
(बरुणगृहीतापशुविधानम्)  
सा फल्गु॑नी॒ यत्तृ॒तीय॒ꣳ सा व॑ल॒क्षी यद॑ध्य॒-  
स्थाद॒पाकृ॑न्त॒न्त्साऽविर्वशा (२) सम॑भवत्ते  
दे॒वा अ॑ब्रुवन्देवप॒शुर्वा अ॒यꣳ सम॑भूत्कस्मा॑  
इ॒ममा ल॑प्स्यामह॒ इत्यथ॒ वै तर्ह्यल्पा॑ पृथि॒-  
व्यासी॒दजा॑ता॒ ओष॑धय॒स्तामविं॑ व॒शामा॑दि॒-  
त्येभ्यः॒ कामा॒याऽल॑भन्त ततो॒ वा अप्र॑थत  
पृथि॒व्यजाय॒न्तौष॑धयो॒ यः का॒मये॑त॒ प्रथे॑य  
प॒शुभिः॒ प्र प्र॒जया॑ जाये॒येति॒ स ए॒तामविं॑ व॒-  
शामादि॒त्येभ्यः कामा॑य [३] आ ल॑भेता-  
ऽऽदि॒त्याने॒व काम॒ꣳ स्वेन॑ भाग॒धये॒नोप॑ धा  
वति॒ त ए॒वैनं॑ प्रथय॑न्ति प॒शुभिः॒ प्र प्र॒जया॑  
जनयन्त्य॒सावा॑दि॒त्यो न व्य॑रोच॒त तस्मै॑ दे॒वाः  
प्राय॑श्चित्तिमैच्छ॒न्तस्मा॑ ए॒ता म॒ल्हा आऽल॑-  
भन्ताऽऽग्ने॒यीं कृ॑ष्णग्री॒वीꣳ सꣳ हि॒तामै॒-  
न्द्रीꣳ श्वे॒तां बा॑र्हस्प॒त्यां ताभि॑रे॒वास्मि॒न्रुच॑-  
मदधु॒र्यो ब्र॑ह्मवर्च॒सका॑मः स्यात्तस्मा॑ ए॒ता  
म॒ल्हा आ ल॑भेत [४] आ॒ग्ने॒यीं कृ॑ष्णग्री॒-  
वीꣳ स॑ꣳ हि॒तामै॒न्द्रीꣳ श्वे॒तां बा॑र्हस्प॒त्यामे॒ता  
ए॒व दे॒वताः॒ स्वेन॑ भाग॒धेये॒नो॑प धावति॒ ता  
ए॒वास्मि॑न्ब्रह्मव॒र्चसं द॑धति ब्रह्मवर्च॒स्येव भ॑-  
वति व॒सन्ता॑ प्रा॒तरा॑ग्ने॒यीं कृ॑ष्णग्री॒वीमा ल॑  
भेत ग्री॒ष्मे मध्यंदि॑ने सꣳहि॒तामै॒न्द्रीꣳ श॒रद्य॑-

[[1064]]

१०६४  
श्रीमत्सायणाचार्यविरचितभाष्यसमेता— [२ द्वितीयकाण्डे—  
[वरुणगृहीतादिपशुविधानम्]  
परा॒ह्णे श्वे॒तां बा॑र्हस्प॒त्यां त्रीणि॒ वा आ॑दि॒-  
त्यस्य॒ तेजाꣳसि व॒सन्ता॑ प्रा॒तर्ग्री॒ष्मे म॒ध्यंदि॑-  
ने श॒रद्य॑परा॒ह्णे याव॑न्त्ये॒व तेजा॑ꣳ सि॒ तान्ये॒-  
व [५] अव रुन्धे संवत्स॒रं प॒र्याल॑भ्यन्ते  
संवत्स॒रो वै ब्र॑ह्मवर्च॒सस्य॑ प्रदा॒ता संवत्स॒र  
ए॒वास्मै॑ ब्र॑ह्मवर्च॒सं प्र य॑च्छति ब्रह्मवर्च॒स्येव  
भ॑वति ग॒र्भिण॑यो भवन्तीन्द्रि॒यं वै गर्भ॑ इन्द्रि॒-  
यमे॒वास्मि॑न्दधति सारस्व॒तीं मे॒षीमा ल॑भेत॒  
य ई॑श्व॒रो वा॒चो वदि॑तोः॒ सन्वाचं॒ न वदे॒-  
द्वाग्वै सर॑स्वती॒ सर॑स्वतीमे॒व स्वेनः॑ भाग॒धेये॒-  
नोप॑ धावति॒ सैवास्मि॑न् [६] वा॑चं॑ दधाति  
प्रवदि॒ता वा॒चो भ॑व॒त्यप॑न्नदती भवति॒ तस्मा॑-  
न्मनु॒ष्याः॑ सर्वां॒ वाचं॑ वदन्त्याग्ने॒यं कृ॒ष्णग्री॑-  
व॒मा ल॑भेत सौ॒म्यं ब॒भ्रुं ज्योगा॑मयाव्य॒ग्निं वा  
ए॒तस्य॒ शरी॑रं गच्छति॒ सोम॒ꣳ रसो॒ यस्य॒  
ज्योगा॒मय॑त्य॒ग्नेरे॒वास्य॒ शरी॑रं निष्क्री॒णाति॒  
सोमा॒द्रस॑मु॒त यदीतासु॒र्भव॑ति॒ जीव॑त्ये॒व सौ॒म्यं  
ब॒भ्रुमा ल॑भेताऽऽग्ने॒यं कृ॒ष्णग्रीवं प्र॒जाका॑मः  
सोमः॑ [७] वै रे॑तो॒धा अ॒ग्निः प्र॒जानां॑ प्रज  
नयि॒ता सोम॑ ए॒वास्मै॒ रेतो॒ दधा॑त्य॒ग्निः प्र॒जां  
प्र ज॑नयति वि॒न्दते॑ प्र॒जामा॑ग्ने॒यं कृ॒ष्णग्री॑व॒मा  
ल॑भेत सौ॒म्यं ब॒भ्रुं यो ब्रा॑ह्म॒णो वि॒द्याम॒नूच्य॒

[[1065]]

१०६५  
प्रपा. १ अनु. २) कृष्णयजुर्वेदीयतैत्तिरीयसंहिता।  
[वरुणगृहीतादिपशुविधानम्]  
न वि॒रोचे॑त॒ यदा॑ग्ने॒यो भव॑ति॒ तेज॑ ए॒वास्मि॒-  
न्तेन॑ दधाति यत्सौ॒म्यो ब्र॑ह्मवर्च॒सं तेन॑ कृ॒-  
ष्णग्री॑व आग्ने॒यो भ॑वति॒ तम॑ ए॒वास्मा॒दप॑  
हन्ति श्वे॒तो भ॑वति [८] रुच॑मे॒वास्मि॑न्दधा-  
ति ब॒भ्रुः सौ॒म्यो भ॑वति ब्रह्मवर्च॒समे॒वास्मि॒-  
न्त्विषिं॑ दधात्याग्ने॒यं कृ॒ष्णग्रीवमा ल॑भेत  
सौ॒म्यं ब॒भ्रुमा॑ग्ने॒यं कृ॒ष्णग्री॑वमा पुरो॒धाया॒ꣳ  
स्पर्ध॑मान आग्ने॒यो वै ब्रा॑ह्म॒णः सौ॒म्यो रा॑ज॒-  
न्यो॑ऽमितः॑ सौ॒म्यमा॑ग्ने॒यौ भ॑वत॒स्तेज॑सै॒व ब्रह्म॑-  
णोभ॒यतो॑ रा॒ष्ट्रं परि॑ गृह्णात्येक॒धा स॒मावृ॑ङ्क्त  
पु॒र ए॑नं दधते [९] ।।  
ल॒भे॒त॒ वरु॑णं व॒शैतामविं॑ व॒शामा॑दि॒त्येभ्यः॒ कामा॑य म॒ल्हा आ ल॑भेत॒  
तान्ये॒व सैवास्मि॒न्त्सोमः॑ श्वे॒तो भ॑वति॒ त्रिच॑त्वारिꣳशच्च।  
इति कृष्णयजुर्वेदीयतैत्तिरीसंहितायां द्वितीयाष्टके  
प्रथमपाठके द्वितीयोऽनुवाकः ।। २ ।।  
---------------------

अथ द्वितीयकाण्डे प्रथमप्रपाठके द्वितीयोऽनुवाकः।  
भूतिकामो ग्रामकामः प्रजार्थी दीर्घरोगवान्।  
प्रजापश्वर्थिनौ चैषां श्वेताद्याः पशवः श्रुताः।।  
तानेतान्पशून्प्रथमानुवाके विधाय द्वितीये वरुणगृहीतादीनां पशव उच्यन्ते।  
तत्र वरुणगृहीतस्य पशुं विधातुं प्रस्तौति—  
प्रजापतिरिति। प्रजापतिना सृष्टाः प्रजाः पराचीः पराङमुख्योऽपरक्ता

[[1066]]

१०६६  
श्रीमत्सायणाचार्यविरचितभाष्यसमेता— (२द्वितीयकाण्डे—  
(वरुणगृहहीतादिपशुविधानम्)  
सत्योऽस्मात्प्रजापतेरायन्नगच्छन्। गत्वा च वरुणं प्राप्तः। स च प्रजापतिस्ताः  
प्रजा अनुगम्य मदीयाः प्रजाः पुनरपि मह्यमेव देहीति वरुणप्रयाचत। वरुणस्तु  
न ददौ। ततः स प्रजाचतिर्वरुणमिदमब्रवोत्—एतासां प्रजानां मध्ये वरं श्रेष्ठं गृहीत्वाऽवशिष्टास्ता मह्यं देहीति। स च वरुणस्तासां प्रजानां मध्ये वरं श्रेष्ठं कं-  
चित्पशुं मदीयोऽयमिति हस्तेनास्पृशत्। स च परीक्ष्यमाणः कृष्णवर्णः सन्नेकेन  
श्वेतेन पादेन युक्तोऽभूत। विधत्ते—  
य इति। वरुणगृहीतो जलजन्येन महोदरव्याधिना गृहीतः। पशुविशेषणं प्रशंसति—  
कृष्ण इति। ईदृशं पशुं वरुणः प्रत्याहृतवानिति तस्य वरुणदेवताकत्वम्।  
स च यजमानस्याऽऽरोग्यसमृद्ध्यै संपद्यते।  
पशुप्रतिपादिकामाख्यायिका वशां विधातुं प्रस्तौति—  
सुवर्भानुरिति। सुवभानुरित्यासुरस्य कस्याचिन्नामधेयम्। स्वर्गलोकगतां  
प्रभां नुदतीति सुवर्भानुः । स च पृथिव्या रूपं धृत्वा कृष्णवर्णः। तमःपूञ्जरू  
पत्वं “यत्वा सूर्य स्वर्भानुस्तमसाऽविध्यदासुरः” इत्येतस्यामृचि स्पष्टमाम्नातम्। पृथिव्याश्च कृष्णरूपत्वं लोके बहुलं दृश्यते। छन्दोगाश्च यत्कृष्णं तदन्नस्येत्यन्न- कारणभूतायाः पृथिव्याः कृष्णरूपत्वामामनन्ति। अतस्तभःपूञ्जरूपः स आसूरः स्वकीयेन तमसा सूर्यमाच्छाद्य जगदान्ध्यं कृतवान्। तस्मै तस्य सूर्यप्रभाच्छाद-कस्यतमराः प्रायश्चितिं परिहारं विचायै नानाविधेः प्रकाशरूपैर्मण्यादिद्रव्यैस्त- मोऽपाघ्नश्चतुर्भिः पर्यायैरपसारितवन्तः। प्रथमपर्यायेऽपसृतं तमः कृष्णवर्णा का-चिदविरभूत्। द्वितीयपर्याये फल्गुनी लोहितवर्णा काचिदविरभूत्। तृतीयपर्याय  
वलसी श्वेता काचिदविरभूत्। अस्थ्नोऽध्यूपरि वर्तमान प्रकाशोऽध्यस्थः। कस्यचिन्मृतदेहस्य दीप्यमानमस्थि समादाय तदीयात्प्रकाशाच्चतुर्थपर्याये तमोऽ-पाकृन्तन्नपनीतवन्तः। तच्च तमो वशा बन्घ्या काचिरविरभूत्। ततो देवा वि-  
चार्य परस्परमिदमब्रुवन् दैव्यादस्थ्नो जातत्वादयमुत्तमो देवपशुः। तमेतं कस्मै कामायोत्तमप्रयोजनायाऽऽ लब्धं करिष्याम इति। अथ विचारादूर्ध्वं तार्हि तदानी-  
मेव पृथिव्या अल्पत्वमोषधीनामनुत्पत्तिं च दोषद्वयमवेक्ष्य तत्परिहाररूपाय कामाय समर्थेभ्य आदित्येभ्यस्तां वशामालभ्य पृथिवीविस्तारमोषध्युत्पतिं च संपादित-  
वन्तः। विधत्ते—

[[1067]]

१०६७  
प्रपा. १ अनु. २) कृष्णयजुर्वेदीयतैत्तिरीयसंहिता।  
[वरुणगृहीतादिपशुविधानम्]  
यः कामयतेति। पशुभिः प्रथेम पशुबाहुल्यलक्षणं विस्तारं प्राप्नुयाम्। प्रजया पुत्रपौत्रादिरूपया प्रकृष्टो जायेय भवेयम्। कामाय कामप्रापकेभ्य इत्यर्थः। ब्रह्मवर्चसकामस्य पशुविधानाय प्रस्तौति—  
असावादित्यो नेति। पूर्ववत्तमोवेधरहितोऽप्यादित्यः कदाचित्प्रकाशमा-न्द्याद्विशेषेण न दीप्तवान्। तस्मै तदर्थमेता वक्ष्यमाणा मल्हा गललम्बितस्तनान्वि-  
ता अजाः श्वेतास्तिस्त्र आलभन्त। कृष्णा ग्रीवा यस्याः सा कृष्णग्रीवी। वीवा-व्यतिरिक्तप्रदेशेषु वर्णान्तरोपेतेत्यर्थः। कृत्स्नेऽपि शरीरप्रदेशे भेदस्थितैलाहितशु-क्लकृष्णवर्णैर्युक्ता सहिता। विधत्ते—  
यो ब्रह्मवर्चसकाम इति। श्रुताध्ययगसंपत्तिरूपं तेजो ब्रह्मवर्चसम्।  
उक्तस्य पशुत्रयस्य प्रयोगार्थं पशुविशेषं कालविशेषं च विधत्ते—  
वसन्तेति। प्रातरादिकालेषूप्राकरणं वपायागो वा यथा भवति तथा प्रार-  
भेत। वसन्तर्तौ प्रातःकाले वर्षास्विव तीव्रमेघावरणाभावाध्देमन्तशिशिरयोरिव नीहारावरणाभावाच्चाऽऽदित्यस्य तेजः स्पष्टं प्रकाशते। ग्रीष्मर्तौ मध्याहने प्रका-शाधिक्यमतिस्पष्टम्। शरदृतावपराह्णे सूर्यतेजः सेव्यं भवति । प्रातर्मध्यंदिन-योर्बालातपस्य तीव्रातपस्य च जरादिहेतुत्वादसेव्यत्वम्। तान्येतादि यथोक्तान्यादित्यस्य त्रीणि तेजांसि प्रशस्तानि। अतस्तत्कालानुष्ठानेन प्रशस्ततेज संपत्तिर्भवति। व्रतोपक्रममारभ्य संवत्सरपर्यन्तं ब्रह्मचर्यादिनियमं विधत्ते—  
संवत्सरमिति। एकत्मिन्संवत्सरे निरन्तरं नियमं परिगृह्य तादृशेन पुरुषेण  
ताः स्वस्वकाल आलभ्यन्ते। उपनीतस्य माणवकस्य संन्धावन्दनाद्याचारशिक्षा संवत्सरेण सम्यक्संपद्यत इति संवत्सरस्य ब्रह्मवर्चसप्रदातृत्वम्। उक्तपशुषु कंचि-  
द्गुणं विधत्ते—  
गर्भिणय इति । गर्भिणयस्तिस्रोऽपि गर्भयुक्ताः। विद्वत्समाजयार्थित्वका-  
मिनः पशुं विधत्ते—  
सारस्वतीमिति। वेदशास्त्राद्यभ्यासपाटवेन वाचो वदितुं समर्थोऽपि सभा-कम्पादिना यो न वदेत्तस्यायं पशुः। तस्मिन्पशौ कंचिद्गुणं विधत्ते—  
अपन्नदतीति। अपन्नदती दन्तपातरहिता। लोकेऽपि सदन्ताः पुरुषा

[[1068]]

१०६८  
श्रीमत्सायणाचार्यविरचितभाष्यसमेता— [२ द्वितीयकाण्डे—  
[वरुणगृहीतादिपशुविधानम्]  
वर्णलोपमन्तरेण संपूर्णां वाचं वन्दति। तीव्ररोगसहितस्य पशुद्वयोपेतं कर्म विधत्ते—  
आग्नेयमिति। बभ्रुः पिङ्गलः। शरीरे प्राणस्य बन्धकः सूक्ष्मो योऽन्नस्य रसः स सोमं प्राप्नोति । भोजनरुचौ व्याधिना भिभुतायां भुक्तान्नरसः शरीरे न प्रविशति, किंतु सोमाधिष्ठितौषधिकार्य एवान्नेऽवातिष्ठते। सेयं रसस्य सोम प्राप्तिः। ततोऽग्निर्मासादिकं शोषयति। सेयं शरीरस्याग्निप्राप्तिः।  
प्रजाकामस्य द्विपशुकं कर्म विधत्ते—  
सौम्यमिति। विदुषो जनानुरागाय द्वपशुकं कर्म विधत्ते—  
आग्नेयमिति। पूर्वं सभायां मूकीभूतस्य कर्मोक्तम्। इदानीं प्रवदतोऽपि पारुष्यवचनेनाप्रस्तुतप्रसङ्गेन वा सभास्थितेभ्यो रुच्यभावे सति रुचिं कामयमा नस्येदं कर्मेति विशेषः। तेनाऽऽग्नेयत्वेन तेजः प्रतिवादिभिरप्रधृष्यत्वमस्मिन्यज माने स्थापयति। तेन सौम्यत्वेन ब्रह्मवर्चसं प्रसङ्गोचितवेदशास्त्रवचनस्फूर्तिरूपम स्मिन्दधाति। कृष्णग्रीवगुणकस्याऽऽग्नेयत्वेन बुद्धिमान्द्यरूपं तमोऽस्मादपहन्ति। ग्रीवारिक्तप्रदेशे श्वैत्येन रुचमेव समोचितनुरञ्जनरूपां प्रभामेवास्मिन्दधति। बभ्रुत्वेसति सौम्यत्वेन पूर्वोक्तं ब्रह्मवर्चतसं प्राप्तस्य त्विषिर्दीप्तिर्जनानुरागातिशयो भवति। पौरोहित्यस्पर्धावतिस्त्रपशुकं कर्म विधत्ते—  
आग्नेयमिति। ब्राह्मणस्याग्निना सह मुखजन्यत्वसाम्येनाग्नियत्वम्। सोमराजन्नित्यादिमन्त्रेण सोमस्य राजत्वेन व्यवहारद्राजन्यः सौम्यः। सौम्यस्यामितः पुरस्ताच्चोपरिष्टाच्चाऽऽग्नेयानुष्ठाने सति राष्ट्रमुभयतो ब्रह्मणा तेजसैव परिगृह्णाति। वेदशास्त्रप्रयुक्तेन पौरोहित्यलक्षणेन ब्राह्मणोचितेन तेजसैव सर्वतो राष्ट्रं वशीकरोतीत्यर्थः। तदानीं प्रतिस्पर्धिनमेकधा क्षणमात्रेण समावृङ्क्ते सम्यग्जयति। ततो राजामात्यादय एनं पुरो दधते पौरोहित्यपदे स्थापयन्ति।  
अत्र मीमांसा।  
एकादशाध्यायस्य प्रथमपादे चिन्तितम्—  
“कृष्णग्रीवद्वये तन्वं पृथग्वा देवतैक्यतः।  
तन्वं सौम्यव्यवायेन कालभेदात्पृथग्भवेत्”।। इति।  
काम्यपशुकाण्डे श्रूयते----“आग्नेयं कृष्णग्रीवमालभेत सौम्यं बभ्रुमग्नियं  
कृष्णग्रीवं पुरोधायाꣳ स्पर्धमानः” इति। अयमर्थः- ममैव पौरोहित्यमस्तु नान्य-

[[1069]]

१०६९  
प्रपा. १ अनु. ३] कृष्णयजुर्वेदीयतैत्तिरीयसंहिता।  
[जयादिहेतुपशुविधिः]  
स्येत्येवं स्पर्धोपतो यथोक्तवर्णोपेतं पशुत्रयमालभेतेति। तत्राऽऽद्यन्तयोः कृष्णग्रीवयोः पश्वोदेवतैक्यात्तन्त्रेणानुष्ठानमिति चेन्मैवम्। सौम्यपशुना व्यवयाने सतिकालैक्याभावेन तत्रासंभवात्। तस्मादावापः।  
प्रथमाध्यायस्य चतुर्थपादे चिन्तितम्—  
“आग्नेयो ब्राह्मणोऽत्रापि पूर्ववत्सर्वनिर्णयः।  
द्वारं तु मुखजन्यत्वमाग्नेयत्वेन संस्तवे” इति।  
इदमाम्नायते — “आग्नेयो वै ब्राह्मणः” इति। अत्राप्यन्तप्रसिद्धार्थभेदादा-ग्नेयशब्दो न ब्राह्मणस्य नामधेयं, नाप्यग्निदेवतारूपो गुणो विधियते। आग्नेयं सूक्तमाग्नेयं हविरित्येवं देवतातद्धितस्य सूक्तहविर्विषयत्वात्। न हि ब्राह्मणः  
सूक्तं नापि हविः। ततः। संबन्धवाचितद्धितान्तेनाऽऽग्नेयशब्देन ब्राह्मणाः स्तूयते। यद्यपि ब्राह्मणे नाग्निसंबन्धस्तथाऽप्यग्निसंबन्धो मुखजन्यत्वगुणो ब्राह्मणे विद्यते। तथा चाग्निब्राह्मणयोर्मुखजन्यत्वं कस्मिंश्चिदर्थवादे समाम्नायते प्रजाप्रतिरका  
मयत प्रजायेतेति स मुखतस्त्रिवृतं निरमिमीत तमग्निर्देवताऽन्वसृज्यत गायत्री छन्दो रथंतरꣳ साम ब्राह्मणो मनुष्याणामजः पशूनां तस्मात्ते मुख्या मुख्यतो ह्यसृज्यन्त इति। तस्मादाग्नेयशब्दः स्तावकः। एवमैन्द्रो राजन्यो वैश्यो वैश्वदेव इत्यादिषु द्रष्टव्यम्।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-  
र्वेदीयतैत्तिरीयसंहिताभाष्ये द्वितीयकाण्डे प्रथमपाठके  
द्वितीयोऽनुवाकः।। २ ।।  
--------------------  

### ०३ 
(अथ द्वितीयाष्टके प्रथमप्रपाठके तृतीयोऽनुवाकः)।  
दे॒वा॒सु॒रा ए॒षु लो॒केष्व॑स्पर्धन्त॒ स ए॒तं वि-  
ष्णु॑र्वाम॒नम॑पश्य॒त्तꣳ स्वायै॑ दे॒वता॑या॒ आऽल॑  
भत॒ ततो॒ वै स इ॒माँ ल्लो॒कान॒भ्य॑जयद्वैष्ण॒वं  
वा॑मनमा ल॑भेत॒ स्पर्ध॑मानो॒ विष्णु॑रे॒व भू॒त्वे

[[1070]]

१०७०  
श्रीमत्सायणाचार्यविरचितभाष्यसमेता— [द्वितीयाकाण्डे—  
[जयादिहेतुपशुविधिः]  
माल्लोँ॒कान॒भि ज॑यति॒ विष॑म॒ आ ल॑भेत॒ वि-  
ष॑मा ए॒व हीमे लो॒काः समृ॑द्ध्या॒ इन्द्रा॑य  
मन्यु॒मते॒ मन॑स्वते ल॒लामं॑ प्रशृ॒ङ्गमा ल॑भेत  
संग्रा॒मे [] संय॑त्त इन्द्रि॒येण॒ वै म॒न्युना॒  
मन॑मा संग्रा॒मं ज॑य॒तीन्द्र॑मेव॒ म॑न्यु॒मन्तं॒ मन॑-  
स्वन्त॒ꣳ स्वेन॑ भा॒ग॒धेये॒नोप॑ धावति॒ स ए॒वा  
स्मि॑न्निन्द्रि॒यं म॒न्युं मनो॑ दधाति॒ जय॑ति॒ तꣳ  
संग्रा॒मामिन्द्रा॑य म॒रुत्व॑ते पृश्निस॒क्थमा ल॑भेत॒  
ग्राम॑काम॒ इन्द्र॑मे॒व म॒रुत्व॑न्त॒ꣳ स्वेन॑ भाग॒धे-  
ये॒नोप॑ धावति॒ स ए॒वास्मै॑ सजा॒तान्प्र य॑च्छति  
ग्रा॒म्ये॑व भ॑वति॒ यदृ॑ष॒भस्तेन॑ (२) ऐ॒न्द्रो य-  
त्पृश्नि॒स्तेन॑ मा॒रुतः समृ॑द्ध्यै प॒श्वात्पृ॑श्निस॒-  
क्थो भ॑वति पश्चादन्ववसा॒यिनी॑मे॒वास्मै॒ विशं॑  
करोति सौ॒म्यं ब॒भ्रुमा ल॑भे॒तान्न॑कामः सौ॒म्यं  
वा अन्न॒ꣳ सोम॑मे॒व स्वेन॑ भाग॒धेये॒नोप॑ धाव  
ति॒ स ए॒वास्मा॒ अन्नं॒ प्र य॑च्छत्यन्ना॒प॒ ए॒व  
भ॑वति ब॒भ्रुर्म॑वत्ये॒तद्वा अन्न॑स्य रू॒पꣳ समृ॑-  
द्ध्यै सौ॒म्यं ब॒भ्रुमा ल॑भेत॒ यमल॑म् (३)  
रा॒ज्याय॒ सन्त॑ꣳ रा॒ज्यं नोप॒नमे॑त्सौ॒म्यं वै रा॒-  
ज्यꣳ सोम॑मे॒व स्वेन॑ भाग॒धेये॒नोप॑ धावति॒  
स ए॒वास्मै॑ रा॒ज्यं प्र य॑च्छ॒त्युपै॑नꣳ रा॒ज्यं न॑-  
मति ब॒भ्रुर्भ॑वत्ये॒तद्वै सोम॑स्य रू॒पꣳ समृ॑-  
द्ध्या॒ इन्द्रा॑य वृत्रतु॒रे॑ ल॒लामं॑ प्राशृ॒ङ्गमा ल॑

[[1071]]

१०७१  
प्रपा. १ अनु. ०३] कृष्णयजुर्वेदीयतैत्तिरीयसंहिता।  
[जयादिहेतुपशुविधिः]  
भेत ग॒तश्रीः॑ प्रति॒ष्ठाका॑मः पा॒प्मान॑मे॒व वृ॒त्रं  
ती॒र्त्वा प्र॑ति॒ष्ठां ग॑च्छ॒तीन्द्रा॑याभिमाति॒घ्ने ल॒-  
लामं॑ प्राशृ॒ङ्ग॑मा (४) ल॒भे॒त॒ यः पा॒प्मना॑  
गृही॒त स्यात्प॒प्मावा अ॒भिमा॑ति॒रिन्द्र॑मे॒वा  
भि॑माति॒हन॒ꣳ स्वेन॑ भाग॒धेये॒नोप॑ धावति॒ स  
ए॒वास्मा॑त्पा॒प्मान॑म॒मिमा॑तिं॒ प्र णु॑दत॒ इन्द्रा॑य  
व॒ज्रिणे॑ ल॒लामं॑ प्राशृ॒ङ्गमा ल॑भेत॒ यमलꣳ॑  
रा॒ज्याय॒ सन्तꣳ॑ रा॒ज्यं नोप॒नमे॒दिन्द्र॑मे॒व व॒  
ज्रिण॒ꣳ स्वेन॑ भाग॒धेये॒नोप॑ धावति॒ स ए॒वा  
स्भै॒ वज्रं॒ प्र य॑च्छति॒ म ए॑नं॒ वज्रो॒ भूत्या॑  
इन्ध॒ उपै॑न॒ꣳ रा॒ज्यं न॑मति ल॒लाम॑ प्राशृ॒ङ्गो  
भ॑वत्ये॒तद्वे वज्‍र॑स्य रूपꣳ समृ॑द्धयै (५)।।

(सं॒ग्रा॒मे तेनाल॑मभिमाति॒घ्ने ल॒लामं॑ प्राशृ॒ङ्गमै॒नं पञ्च॑दश च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
प्रथमपाठके तृतीयोऽनुवाकः।। ३ ।।  
--------------  
(अथ द्वितीयाकाण्डे प्रथमप्रपाठके तृतीयोऽनुवाकः)।  
जलोदरगृहीतो यो ये वाञ्छन्ति पशुप्रथाम्।  
ब्रह्मवर्चसकामो यो यो विद्वान्वक्तुमक्षमः।।  
दीर्घरोगी प्रजाकामः सभारञ्जनवर्जितः।  
पौरोहित्ये स्पर्धमानश्चैतेषां पशवः श्रुताः।।  
तानेता न्पशून्द्वितीयानुवाके विधाय तृतीयानुवाके जयादिहेतून्पशून्विधित्स-न्नादौ लोकत्रयजयहेतुं पशुं विधातुं प्रस्तौति—

[[1072]]

१०७२  
श्रीमत्सायणाचार्यविरचितभाष्यसमेता— [२ द्वितीयकाण्डे—  
[जयादिहेतुपशुविधिः]  
देवासुरा इति। लोकेषु विषयभूतेषु वामनं ऱ्हस्वं पशुं स्वायै विष्णुरूपायै देवतायै। अथ विधत्ते—  
वैष्णवमिति। स्पर्धमानो गृहक्षेत्रादिविषये विवादवान्। विष्णुप्रियहाविदा-नादस्योपचरितं विष्णुत्वम्। चोदकपरम्पराप्राप्तं समदेशमपवदितुं विधत्ते—  
विषम इति। पृथिव्यादिलोकानामुत्तरोत्तरं विस्तृतत्वादभोगाधिक्याद्वा विष-मत्वम्। सोऽयं विषमदेशः समृद्ध्यै कल्पते। संग्रामार्थिनः पशुं विधत्ते—  
इन्द्रायेति। मनस्वते धैर्यवते। ललामशब्दः श्वेपुण्ड्रवालाङ्कितललाटोपेत  
ब्रूते। प्राशृङ्गो मुखं प्रत्यासन्नशृङ्गः पुंगवः। प्राशृङ्गो गौरिति भरद्वाजवचनात्। प्राशृङ्गोऽवाकशृङ्ग उक्षा वशा वेहद्धेनुर्वत्स ऋषभोऽनड्वान्पुनरुत्सृष्टो गोमृग इति गव्या इत्यापस्तम्बवचनात्। संयत्ते प्राप्ते सति। इन्द्रियं शारीरं बलम्। मन्युः शत्रुविषयः कोपः। मनो धैर्यम्। ग्रामार्थिनः पशुं विधत्ते—  
इन्द्रायेति। मरुद्भिर्युक्तो मरुत्वान् पृश्निसक्यः श्वेतोरुः। सजातान्सहोत्प-न्नान्भ्रात्रादीन्सहवासिनो भूत्यादींश्च। पुंगवत्वं सक्थिश्वैत्यं च प्रशंसति—  
यदृपभ इति। सेक्तृत्वसामान्येनेन्द्रसंबन्धित्वम् , वायव्यं श्वेतमित्युक्तत्वात्पृ-श्निवर्णस्य मारुतत्वं, तदुभयं समृद्ध्यै भवति। पुरोवर्तिनोरूर्वो पृश्निसक्थित्वं वारयितुं विधत्ते—  
पश्चादिति। यजमानो ग्रामस्वामी प्रथमं यत्कार्य यथाऽध्यवस्यति तद्ग्राम-निवासिनी प्रजा पश्चाद्यजमानानुसारेणैव तत्कार्यमध्यवस्यति, न तु प्रातिकूल्यं चिन्तयतीति पश्चादन्ववसायिनी। अन्नार्थिनः पशुं विधत्ते—  
सौम्यमिति। सोमो वा ओषधीना ꣳ राजेति श्रुतत्वादन्नस्य सौम्यत्वम्  
अन्नादो व्याधिरहित्येन दीप्ताग्निः। पशुवर्ण प्रशंसति—  
बभ्रुरिति। विदालितचणकाद्यन्नस्य प्रियंग्वादेर्वा रूपं पिङ्गलम्। राज्यप्रा-प्तिकामिनः पशुं विधत्ते—  
सौम्यमिति। राज्ञो ज्येष्ठपुत्रत्वाच्छौर्यादिगुणसंपन्नत्वाद्राज्यायालं सन्तं सम्यग्योग्यं सन्तं यं पुरुषं प्रति राज्यं न प्राप्नुयात्तस्यायं पशुः सोमोऽस्माकं ब्रा-  
ह्मणानाꣳ राजेति श्रुतत्वाद्राज्यं सौम्यम्। चन्द्रमण्डलस्य सुवर्णवर्णत्वाद्ब्रभ्रुत्वं सोमस्य रूपम् शत्रुबाधेन भ्रष्टश्रियः प्रतिष्ठार्थं पशुं विधत्ते—

[[1073]]

१०७३  
प्रपा. १ अनु. ४] कृष्णयजुर्वेदीयतैत्तिरीयसंहिता।  
(व्रह्मवर्चसकामादीनां पशुविधिः)  
इन्द्रायेति। वृत्रतूर्वैरिहिंसकः। पाप्मानमेव नरकपदपापवद्बाधकमेव वृत्रं वैरणम्। पापक्षयार्थिनः पशुं विधत्ते—  
इन्द्रायेति। पाप्मना गोवधाद्युपपातकादिना। राज्यार्थिनः पश्वन्तरं  
विधत्ते—  
इन्द्रायेति। वज्रं वज्रवत्प्रहरणसमर्थमायुधम्। स चाऽऽयुधविशेषो वज्रसपो भूत्वा इन्धे यजमानं वैरिसंतापाय प्रदीप्तं करोति। नतस्य शृङ्गस्य तीक्ष्णाग्र-त्वातीत्तीक्ष्णधारायुक्तवज्ररूपत्वम्।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये द्वितीयकाण्डे प्रथमपाठके  
तृतीयोऽनुवाकः।। ३ ।।  
-----------

### ०४ 
अथ द्वितीयाष्टके प्रथमप्रपाठके चतुर्थोऽनुवाकः।  
अ॒सावा॑दि॒त्यो न व्य॑रोचत॒ तस्मै॑ दे॒वाः  
प्राय॑श्चित्तिमैच्छ॒न्तस्मा॑ ए॒तां दश॑र्षमामा॒ऽल॑  
भन्त॒ तयै॒वास्मि॒न्रुच॑मदधु॒र्यो ब्र॑ह्मवर्च॒सका॑मः॒  
स्यात्तस्मा॑ ए॒तां दश॑र्षभा॒मा ल॑भेता॒मुमे॒वाऽऽ  
दि॒त्यꣳ स्वेन॑ भाग॒धेये॒नोप॑ धावति॒ स ए॒वा  
स्मि॑न्ब्रह्मवर्च॒सं द॑धाति ब्रह्मवर्च॒स्ये॑व भ॑वति  
व॒सन्ता॑ प्रा॑तस्त्रीन्ल॒लामा॒ना ल॑भेत ग्री॒ष्मे  
म॒ध्यंदि॑ने [१] त्रीञ्छि॑तिपृ॒ष्ठाञ्छ॒रद्य॑परा॒  
ह्णे त्रीञ्छि॑ति॒वारा॒न्त्रीणि॒ वा आदि॒त्यस्य॒  
तेजा॑ꣳ सि व॒सन्ता॑ प्रा॒तर्ग्री॒ष्मे म॒ध्यंदि॑ने श॒र-  
द्य॑परा॑ह्णे याव॑न्त्ये॒व तेजा॑ꣳ सि॒ तान्ये॒वाव॑ रुन्धे॒  
त्रय॑स्त्र॒य आ ल॑भ्यन्तेऽभिपू॒र्वमे॒वास्मि॒न्तेजो॑

[[1074]]

१०७४  
श्रीमत्सायणाचार्यविरचितभाष्यसमेता— (२ द्वितीयकाण्डे—  
(ब्रह्मवर्चसकामादीनां पशुविधिः)  
दधाति संवत्स॒रं प॒र्याल॑भ्यन्ते संवत्स॒रो वै  
ब्र॑ह्मवर्च॒सस्य॑ प्रदा॒ता संवत्स॒र ए॒वास्मै॑ ब्रह्म  
वर्च॒सं प्र य॑च्छति ब्रह्मवर्च॒स्ये॑व भ॑वति सं-  
वत्स॒रस्य॑ प॒रस्ता॑त्प्राजाप॒त्यं कद्रु॑म् (२)  
आ ल॑भेत प्र॒जाप॑तिः॒ सर्वा॑ देवता॑ दे॒वता॑स्वे॒व  
प्रति॑ तिष्ठति॒ यदि॑ बिभी॒याद्दु॒श्चर्मा॑ भवि  
ष्या॒मीति॑ सोमापौ॒ष्णꣳ श्या॒ममा ल॑भेत सौ॒-  
म्यो वै दे॒वत॑या॒ पुरु॑षः पौ॒ष्णाः प॒शवः॒ स्व-  
यै॒वास्मै॑ दे॒वत॑या प॒शुभि॒स्त्वचं॑ करोति॒ न दु॒-  
श्चर्मा॑ भवति दे॒वाश्च वै य॒मश्चा॒स्मिल्लोँ॒के॑ऽ-  
स्पर्धन्त॒ स य॒मो दे॒वाना॑मिन्द्रि॒यं वी॒र्य॑मयुवत॒  
तद्य॒मस्य॑ [३] य॒म॒त्वं ते दे॒वा अ॑मन्यन्त  
य॒मो वा इ॒दम॑भू॒द्यद्व॒यꣳ स्म इति॒ ते प्र॒जाप॑  
ति॒मुपा॑धाव॒न्त्स ए॒तौ प्र॒जाप॑तिरा॒त्मन॑ उक्ष-  
व॒शौ निर॑मिमीत॒ ते दे॒वा वै॑ष्णाव॒रुणीं व॒शा-  
माऽल॑भन्तैन्द्रमुक्षाणं तं वरु॑णेनैव ग्रा॑हयित्वा  
विष्णु॑ना य॒ज्ञेन॒ प्राणु॑दन्तै॒न्द्रेणै॒वास्ये॑न्द्रि॒यम॑-  
वृञ्जत॒ यो भ्रातृ॑व्यवा॒न्त्स्यात्स स्पर्ध॑मानो  
वैष्णावरु॒णीम् (४) व॒शामा ल॑भेतै॒न्द्रमु-  
क्षाणं॒ वरु॑णेनै॒व भ्रातृ॑व्यं ग्राहयि॒त्वा विष्णु॑ना  
य॒ज्ञेन प्र णु॑दत ऐ॒न्द्रेणै॒वास्ये॑न्द्रि॒यं वृ॑ङ्क्ते॒ भ-  
व॑त्या॒त्मना॒ परा॑ऽस्य॒ भ्नातृ॑व्यो भव॒तीन्द्रो॑

[[1075]]

१०७५  
प्रपा.१ अनु. ४] कृष्णयजुर्वेदीयतैत्तिरीयसंहिता।  
(ब्रह्मवर्चसकामादीनां पशुविधिः)  
वृ॒त्रम॑ह॒न्तं वृ॒त्रो ह॒तः षो॑ड॒शभि॑र्भो॒गैर॑सिना॒-  
त्तस्य॑ वृ॒त्रस्य॑ शीर्ष॒तो गाव॒ उदा॑य॒न्ता वै॑दे॒  
ह्यो॑ऽभव॒न्तासा॑मृष॒भो ज॒घनेऽनुदै॒त्त्मिन्द्रः॑  
[५] अ॒चा॒य॒त्सो॑ऽमन्यत॒ यो वा इ॒ममा॒ल-  
भेत॒ मुच्ये॑ता॒स्मात्पा॒प्मन॒ इति॒ स आ॑ग्ने॒यं  
कृ॒ष्णग्री॑व॒माल॑भतै॒न्द्रमृ॑ष॒भं तस्या॒ग्निरे॒व स्वेन॑  
भाग॒धेये॒नोप॑सृतः षोडश॒धा वृ॒त्रस्य॑ भो॒गान  
प्य॑दह॒दैन्द्रेणे॑न्द्रि॒यमा॒त्मन्न॑धत्त॒ यः पा॒प्मना॑  
गृही॒तः स्यात्स आ॑ग्ने॒यं कृ॒ष्णग्रवि॑मा ल॑भे-  
तै॒न्द्रमृ॑ष॒भम॒ग्निरे॒वास्य॒ स्वेन॑ भाग॒धेये॒नोपसृतः  
[६] पा॒प्मान॒मपि॑ दहत्यै॒न्द्रेणे॑न्द्रि॒यमा॒त्मन्ध॑-  
त्ते॒ मुच्य॑ते पा॒प्मनो॒ भव॑त्ये॒व द्या॑वापृथि॒व्या॑  
धे॒नुमा ल॑भे॒त ज्योगपरुद्धो॒ऽनयो॒र्हि वा ए॒षो-  
ऽप्र॑तिष्ठि॒तोऽथै॒ष ज्योगप॑रुद्धो॒ द्यावा॑पृथि॒वी  
ए॒व स्वेन॑ भाग॒धेये॒नोप॑ धावति॒ ते ए॒वैनं प्र-  
ति॒ष्ठां ग॑मयतः॒ प्रत्ये॒व ति॑ष्ठति पर्या॒रिणी॑ भ-  
वति पर्या॒रवि॒ ह्ये॑तस्य॑ रा॒ष्ट्रं यो ज्योग॑परुद्धः॒  
समृ॑द्ध्यै वाय॒व्य॑म् (७) व॒त्समा ल॑भेत  
वा॒युर्वा अ॒नयो॑र्वत्स इ॒मे वा ए॒तस्मै॑ लो॒का  
अप॑शुष्का॒ विडप॑शु॒ष्काऽथै॒ष ज्योगप॑रुद्धो  
वा॒युमे॒व स्वेन॒ भाग॒धेये॒नोप॑ धावति॒ स ए॒वा-  
स्मा॑ इ॒माल्लोँ॒कान्विशं॒ प्र दा॑पयति॒ प्रास्मा॑-

[[1076]]

१०७६  
श्रीमत्सायणाचार्यविरचितभाष्यसमेता – [२ द्वितीयकाण्डे—  
(ब्रह्मवर्चसकामदीनां पशुविधिः)  
इ॒मे लोकाः स्नुवन्ति भुञ्ज॒त्येनं॒ विडुप ति॒ष्ठते  
(८) ।।  
(म॒ध्यंदि॑ने॒ कद्रुं॑ य॒मस्य॒ स्पर्ध॑मानो वैष्णाबरु॒णीं तमिन्द्रो॑ऽस्य॒ स्वेन॑  
भाग॒धेये॒नोप॑सृतो वाय॒व्यं॑ द्विच॑त्वारिꣳ शच्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
प्रथमप्रपाठके चतुर्थोऽनुवाकः ।। ४ ।।  
-----------------  
(अथ द्वितीयकाण्डे प्रथमप्रपाठके चतुर्थोऽनुवाकः)।  
स्पर्धाकामो युद्धकामो ग्रामकामोऽन्नकामवान्।  
राज्यकामः प्रतिष्ठार्थी यः पापक्षयमिच्छति।।  
राज्यार्थी च पुमांसो ये तेषां पशव ईरिताः।।  
तृतीयानुवाके जयकामादीनां पशून्विधाय चतुर्थे ब्रह्मवर्चसकामादीनां पशू निधित्सुरादौ ब्रह्मवर्चसकामाय विधातुं प्रस्तौति—  
असावादित्य इति। पूर्वमेवोक्तोऽप्यादित्यस्य दीप्त्यभावः कालविशेणेणात्रापि प्रतीकारान्तरं दर्शयितुं पुनरुच्यते। दशानामृषभाणां समाहारो दशर्षना। कर्मनामधेयमिनी केचित्। दत्तु नात्यन्वयुक्तिसहम्। आलमन्तेत्यस्थानन्वयप्रसङ्गाद्। विधत्ते—  
यो ब्रह्मवर्चसकाम इति। अमुमेवाऽऽदित्यमित्यर्थवादे श्रुतत्वादादित्योऽस्मिन्कर्मणि देवता। तत्रैव कालविशेषसहितं पशुगुणविशेषं विधत्ते—  
वसन्तेति। शितिपृष्ठाः श्वेतपृष्ठः। शितिवाराः श्वेतवालाः। पूर्वत्वकाल विशेषं प्रशंसति—  
त्रीणि वा इति। विहितानेव त्रित्वोपेतान्संघान्प्रशंसति—  
त्रयस्त्रय इति। पूर्वं वसन्ते यथा त्रित्वोपेतास्तथा ग्रीष्मशरदोरपि त्रित्वो पेतत्वे सति पूर्वसादृश्यं संपद्यन्ते। तद्वदस्मिन्यजमानेऽप्याभिपूर्वं पूर्वपूर्वसादृश्येनैवोत्तरकालेऽपि तेजो विधत्ते। न त्तु कदाचिदपि तेजो हीयत इत्यर्थः।

[[1077]]

१०७७  
प्रपा. १ अनु.४) कृष्णयजुर्वेदीयतैत्तिरीयसंहिता।  
(ब्रह्मवर्चसकामादीनां पशुविधिः)  
आग्नेयकृष्णग्रीवादिष्विव ब्रह्मचर्यादिनियमकालं विधत्ते—  
संवत्सरमिति। दशमस्यर्षभस्य देवताकालवर्णविशेषान्विधत्ते—  
संवत्सरस्येति। कद्रुः पिङ्गलः। प्रजापतेरुत्पादकत्वेन सर्वदेवता (त्म)- कत्वम्। त्वग्दोषनिवारणाय पशुं विधत्ते—  
यदि बिभीयादिति। कण्डूत्यादिविशेषलिङ्गेन भाविकुष्ठरोगमनुमाय भीतस्यायं पशुः। पुरुषस्य सोमदेवताकत्वं पशूनां पौष्णत्वं च सोमापूषविषययाज्याव्याख्याप्रसङ्गेन दर्शितम्। भ्रातृव्यवतो द्विपशुकं कर्म विधातुं प्रस्तौति—  
देवाश्चेति। अयुवत देवेभ्यः पृथक्कृतवान्। अतो यवनामकोऽयं वर्णव्यत्ययेन यमः संपन्नः। इन्द्रियगते वीर्येऽपगते सति देवाः परस्परमिदमब्रुवन् पूर्वं यद्भूलोकाधिपत्यं प्राप्यं वयं स्मस्तदिदं प्राप्य यम एवाभूत्। उक्षा सेचनसमर्थोवत्सोत्पादकः। वशा वन्ध्या। सिङ्गव्यत्ययो द्रष्टव्यः। तं यमं वरुणपाशेनैवग्राहयित्वा यज्ञरूपेण निष्कासितवन्तः। इन्द्रप्रसादेनास्य यमस्य वीर्यं नाशितवन्तः। विधत्ते—  
यो भ्रातृव्यानिति। आत्मना स्वेन रूपेण यजमानो विजयी भवति। अस्य भ्रातृव्यः पराभवति। पापविमुक्तिकामस्य द्विपशुकं कर्म विधातुं प्रस्तौति—  
इन्द्रो वृत्रमिति। तमिन्द्रं भोगैः शरीररैरसिनादबध्नाद्धताद्बृत्रादुत्पन्नानि क्रोधाविष्टानि षोडश शरीराणि परितो वेष्टयित्वा स्थितानि, स च वृत्रः सर्पाकारैस्तैः शरीरैस्तमिन्द्रं रज्जुभिरिव वबन्ध। ततस्तस्य वृत्रस्य शीर्षतः काश्चिद्गाव उत्पन्नाः। ताश्च गावो विशिष्टदेहसंबन्धिन्योऽभवन्। तासां गवां जघने पृष्ठभागं कश्चिदृषभोऽनुगम्योदगच्छत्। तमृषभमुद्दिश्येन्द्रोऽचायत्स्वात्मानं पूजितवान्, अहो मदीयं कार्यं संपन्नमिति। ततः स इन्द्रो मनसा व्यचारयत्। किमिति, यः कोऽपीममृषभमालभेत देवतोद्देशेन हिंस्यात्स ईदृशाद्वन्धनादिरूपात्पाप्मनो मुच्येत्तेति एवं विचार्य द्विपशुकं कर्म कृतवान्। तस्येन्द्रस्य संबन्धिना स्वभागेन तुष्टोऽग्निः सर्पाकाराणि षोड्श शरीराणि तं वृत्रमप्यदहत्। तत ऐन्द्रयागेन (ण) सामर्थ्यमिनः स्वात्मन्यधत्त। अथ विधत्ते—  
यः पाप्मनेति। चिरं राज्यभ्रष्टस्य पशुं विधत्ते--

[[1078]]

१०७८  
श्रीमत्सायणाचार्यविरचितभाष्यसमेता— [२ द्वितीयकाण्डे—  
(ब्रह्मवर्चसकामादीनां पशुविधिः)  
द्यावापृथिव्यामिति। ज्योगपरुद्धश्चिंर राज्यभ्रष्टः। यस्तु प्रजापालनस्याभावदस्मिँल्लोके न प्रतितिष्ठति, वैदिककर्मानुष्ठानाभावात्स्वर्गेऽपि न प्रतितिष्ठति तदानीं सोऽत्र ज्योगपरुद्ध इत्युच्यते। तस्य द्यावापृथिव्योः परितोषादुभयत्र प्रतिष्ठा संपद्यते। धेनोः कंचिद्गुणं विधत्ते—  
पर्यारिणीति। या गौगर्भिणी सती प्राप्तं प्रसवकालं परित्यज्य चिरं गर्भं धृत्वा पश्चात्प्रसूते सा पर्यारिणी। तथा च सूत्रकारः- “पर्यारिणीति परिहारसूर्भवति” इति। यो ज्योगपरुद्ध एतस्य राष्ट्रं पर्यारीव भवति, भोगकालं चिरमतीत्य पश्चात्प्राप्यमान (ण) त्वात्। अतः सदृशयोगः समृद्ध्यै भवति। ज्योगपरुद्धस्यैव धेनुप्रयोगादूर्ध्वं वत्सप्रयोगं विधत्ते—  
वायव्यमिति। यथा वत्सो धेनोः समीप एव संचरति तथा वायुरपिद्यावापृथिव्योः संचरतीति तद्बत्सत्वप्। अत एव द्यावापृथिव्यधेनुप्रयोगसमीपे तदीयवत्सप्रयोगो युज्यते। यदा लोकाः प्रजा चैतस्मै राज्ञेऽपशुष्का अपरक्ता भवन्ति तदानीमेवैष ज्योगपरुद्धो भवति। लोकशब्देन तत्र तत्र प्रभुत्वेन स्थिता ग्रामण्यादयो मुख्यपुरुषा उच्यन्ते। अवशिष्टा सर्वा प्रजा विट्शब्देन। वत्सेन तुष्टो वायुर्लाकान्प्रजा च प्रदापयत्यनुरक्तान्करोति। ते च लोका अस्मै स्नुवन्ति मणि मुक्तादिधनं प्रस्रावयन्ति बाहुल्येन प्रयच्छन्तीत्यर्थः। प्रजा चैनं भुञ्जती पालयन्ती सेवते।  
अत्र मीमांसा।  
अष्टमाध्यायस्य प्रथमपादे चिन्तितम्—  
“ललामादिगणे दैक्षादैकादशिनतोऽथवा।  
आद्यो विशेषराहित्यन्न गणत्वविशेषतः”।।  
काम्यपशुकाण्डे पशुगणः श्रूयते—“वसन्ते ललामांस्त्रीन्वृषभानालभेत” इति। तत्र रशनाद्वयादिविशेषलिङ्गाभावाद्दैक्षाद्ग्नीषोमीयाद्धर्मातिदेश इति चेत्। न। गणत्वेन विशेषलिङ्नेनैकादशिनेभ्योऽतिदेशात्। ऐकादशिनानां पशुगणप्रकृतित्वं लिङ्गादवगम्यते। तथा हि सौत्रामण्यां पशुगणं प्रकृत्यैवमाम्नायते—  
“यत्त्रिषु यूपेष्वालभेत। बहिर्धाऽस्मादिन्द्रियं वीर्यं दध्यात्। भ्रातृव्यमस्मै जनयेत्। एकयूप आलभते” इति। यद्यत्राग्नीषोमीयः प्रकृतिः स्यात्तदा

[[1079]]

१०७९  
प्रपा. १ अनु. ४) कृष्णयजुर्वेदीयतैत्तिरीयसंहिता।  
(पशुकामादीनां पशुविधिः)  
चोदकादेकस्यैव यूपस्य प्राप्तत्वेन यूपत्रयमसक्त्यभावात्तदुपन्यासेन दोषाभिधानं पुनरेकयूपविधानं च व्यर्थं स्यात्। ऐकादशिनानां प्रकृतित्वे तु प्रतिपशु पृथग्यूपातिदेशेन प्रसाक्तिसद्भावात्तदुपपद्यते। तस्मात्पशुगणेष्वैकादशिनेभ्योऽतिदेशः।  
दशमाध्यायस्य द्वितीयपादे चिन्तितम्—  
“धेनुवत्सर्षभाश्छगे गवि वा गुणकीर्तनात्।  
अजेऽतिदिष्टे स्युर्मैवं गोजात्येकगुणोक्तितः”।।  
पशुविकृतिषु श्रूयते---“द्यावापृथिव्या धेनुमालभेत मारुतं वत्समैन्द्र” इति। तत्र धेनुशब्द नवसूतिकामाचष्टे। वत्सशब्दो बालम्। ऋषभशब्दः पुमांसम्। तथा सति गुणवाचिन एते शब्दा अतिदिष्टमजद्रव्यमबाधित्वा तदेव द्रव्यं यथोक्तगुणविशिष्टं वदन्ति। गौस्तु न प्रत्यक्षमिह श्रूयते नाप्यतिदिश्यते। प्रकृतावनुपदिष्टत्वात्। अते न गां विशिंषन्तीति पूर्वपक्षः। न खल्वेते यथोक्तगुणसामान्यवाचिनः, किं तर्हिगोगतानेव तान्गुणानाहुः। अतस्ते शब्दा अजेऽनुपपन्नाः सन्तोऽनुपदिष्टमनतिदिष्टमपि गां मुख्यवृत्या विशिंषन्तश्छागं बाधन्त इति राध्दान्तः।।  
इति श्रीमस्तायणाचार्यविरचिते माधवीये वेदार्थप्रकाशे कृष्णयजुर्वेदीय तैत्तिरीयसंहिताभाष्ये द्वितीयकाण्डे प्रथमप्रपाठके  
चतुर्थोऽनुवाकः।।४।।  

### ०५ 
(अथ द्वितीयाष्टके प्रथमप्रपाठके पञ्चमोऽनुवाकः)।  
इन्द्रों व॒लस्य॒ बिल॒मपौर्णो॒त्स य उत्त॒मः प॒-  
शुरासी॒त्ते पृ॒ष्ठं प्रतिं सं॒गृह्योदाक्खिदत्त॒ꣳ स॒ह-  
स्रं॑ प॒शवोऽनूदा॑य॒न्त्स उ॑न्न॒तो॑ऽभव॒द्यः प॒शुका॑मः॒  
स्यात्स ए॒तमै॒न्दमु॑न्न॒तमा ल॑भे॒तेन्द्र॑मे॒व स्वेन॑ भा-  
ग॒धेये॒नोप॑ धावति॒ स ए॒वास्मै पशून्प्र य॑च्छति  
प॒शूमाने॒व भ॑वत्युन्न॒तः [१] भ॒व॒ति॒ सा॒ह॒स्री

[[1080]]

१०८०  
श्री मत्मायणाचार्यविरचितभाष्यसमेता---- [२ द्वितीयकाण्डे----  
[पशुकामादीनां पशुवीधीः]  
वा ए॒षा ल॒क्ष्मी यदुन्न॒तो ल॒क्ष्मियै॒व प॒शूनव  
रुन्धे य॒दा स॒हस्रं प॒शून्प्राप्नु॒यादथ वैष्ण॒वं  
वाम॒नमा लभेतै॒तस्मि॒न्वै तत्स॒हस्र॒मध्यतिष्ठ॒  
त्तस्मादे॒व वाम॒नः समीषितः प॒शुभ्य एव प्र  
जातेभ्यः प्रति॒ष्ठां दधाति॒ कोर्हति स॒हस्रं  
प॒शून्प्राप्तु॒मित्याहुरहोरा॒त्राण्ये॒व स॒हस्रंꣳ सं॒-  
पाद्याऽऽ ल॑भेत प॒शवः॑ [२] वा अ॑होरा॒  
त्राणि॑ प॒शूने॒व प्रजा॑तान्प्रति॒ष्ठां ग॑मय॒त्योष॑-  
धीभ्यो वे॒हत॒मा ल॑भेत प्र॒जाका॑म॒ ओष॑धयो॒  
वा ए॒तं प्रजायै॒ परि॑ बाधन्ते॒ योऽलं॑ प्र॒जायै॒  
सन्प्र॒जां न वि॒न्दत॒ ओष॑धयः॒ खलु॒ वा ए॒तस्यै॒  
सूतु॒मपि॑ घ्नन्ति॒ या वे॒हद्भव॒त्योष॑धीरे॒व स्वेन॑  
भाग॒धेये॒नोप धावति॒ ता ए॒वास्मै॒ स्वाद्योनेः॑  
प्र॒जां प्र ज॑नयन्ति वि॒न्दते॑ [३] प्र॒जामापो॒  
वा ओष॑ध॒योऽस॒त्पुरु॑ष॒ आप॑ ए॒वास्मा॒ अस॑-  
तः॒ सद्ददति॒ तस्मा॑दाहु॒र्यश्चै॒वं वेद॒ यश्च॒ ना-  
ऽऽप॒स्त्वावास॑तः॒ सद्द॑द॒तीत्यै॒न्द्रीꣳ सू॒तव॑शा॒मा  
ल॑भेत॒ भूति॑का॒मोऽजा॑तो॒ वा ए॒ष योऽलं॒ भृत्यै॒  
सन्भूतिं॒ न प्रा॒प्नोतीन्द्रं॒ खलु॒ वा ए॒षा सू॒त्वा  
व॒शाऽभ॑वत् (४) इन्द्र॑मे॒व स्वेन॑ भाग॒धेये॒-  
नोप॑ धावति॒ स ए॒वैनं॒ भूतिं॑ गमयति॒ भव॑-  
त्ये॒व यꣳ सू॒त्वा व॒शा स्यात्तमै॒न्द्रमे॒वाऽऽल॑-  
भतै॒तद्वाव तदि॑न्द्रि॒यꣳ सा॒क्षादे॒वेन्द्रि॒यमव॑ रुन्ध

[[1081]]

१०८१  
प्रपा. १ अनु ५) कृष्णयजुर्वेदीयतैत्तिरीयसंहिता।  
(पशुकामादीनां पशुविधिः)  
ऐन्द्रा॒ग्नं पु॑नरुत्सृ॒ष्टमा ल॑भेत॒ य आ तृ॒तीया॒-  
त्परु॑षा॒त्सोमं॒ न पिबे॒द्विच्छि॑न्नो॒ वा ए॒तस्य॑  
सोमपी॒थो यो ब्रा॑ह्म॒णः सन्ना (५) तृ॒ती  
या॒त्पुरु॑षा॒त्सोमं॒ न पिब॑तीन्द्रा॒ग्नी ए॒व स्वेन॑  
भाग॒धे॒येनोप॑ धावति॒ तावे॒वास्मै॑ सोमपी॒थं प्र  
य॑च्छत॒ उपै॑नꣳ सोमपी॒थो न॑मति॒ यदै॒न्द्रो  
भव॑तीन्द्रि॒यं वै सो॑मपी॒थ इ॑न्द्रि॒यमे॒व सो॑म-  
पी॒थमव॑ रुन्धे॒ यदा॑ग्ने॒यो भव॑त्याग्ने॒यो वै ब्रा॑-  
ह्म॒णः स्वामे॒व दे॒वता॒मनु॒ सं त॑नोति पुनरुत्सृ॒-  
ष्टो भ॑वति पुनरुत्सृ॒ष्ट इ॑व॒ ह्ये॑तस्य॑ (६)  
सो॒म॒पी॒थः समृ॑द्ध्यै ब्राह्मणस्प॒त्यं तू॑प॒रमा  
ल॑भेताभि॒चर॒न्ब्रह्मण॒स्पति॑मे॒व स्वेन॑ भाग॒धेये॒  
नोप॑ धावति॒ तस्मा॑ ए॒वैन॒मा वृ॑श्चति ता॒ज-  
गार्ति॒मार्छ॑ति तूप॒रो भ॑वति क्षु॒रप॑वि॒र्वा ए॒षा  
ल॒क्ष्मी यत्तू॑प॒रः समृ॑द्ध्यै॒ स्फ्यो यूपो॑ भवति॒  
वज्‍रो॒ वै स्फ्यो वज्‍र॑मे॒वास्मै॒ प्र ह॑रति शर॒-  
मयं ब॒र्हिः शृ॒णात्ये॒वैनं॒ वैभी॑दक इ॒घ्मो भि॒  
नत्त्ये॒वैन॑म् (७)  
(भ॒व॒त्यु॒न्न॒तः प॒शवो॑ जनयन्ति वि॒न्दतेऽभव॒त्सन्नैतस्ये॒ध्मस्त्रीणि॑ च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
प्रथमप्रपाठके पञ्चमोऽनुवाकः ।। ५ ।।

[[1082]]

१०८२  
श्रीमत्सायणाचार्यविरचितभाष्यसमेता—[२ द्वितीयकाण्डे—  
(पशुकामादीनां पशुविधिः)  

(अथ द्वितीयकाण्डे प्रथमप्रपाठके पञ्चमोऽनुवाकः)।  
ब्रह्मवर्चसकामो यश्चर्मदोषादबिभेति यः।  
भ्रातृव्यवान्पापभीरुर्भ्रष्टराज्यश्च यो भवेत्।।  
अनुवाके चतुर्थेऽस्मिन्नेतेषां पशवः श्रुताः।।  
अथ पञ्चमे पशुकामादीनां पशवो वक्तव्याः।  
तत्रैवं विधातुं प्रस्तौति—  
इन्द्रो वलस्येति। बलनामकः कश्चिदसुरस्तस्करो भूत्वा यतस्ततो बहून्पशूनपह्रत कस्मिंश्चिदभूबिले स्थापयामास। तं च वृत्तान्तमवगत्येन्द्रो बिलमपौर्णोत, द्वारपिधानाय प्रक्षिप्तं पाषाणमपनीतवान्। तत्र य उत्तमः पशुस्तं पशुं पृष्ठं प्रति पृष्ठदेशे पृष्ठमूलवलम्ब्योदक्खिददुत्क्षिप्तवान्। तस्य पशोर्यूथपतित्वात्तमनु सहस्त्रं पशव उद्गतवन्तः। स च मुख्यः पशुर्यूथपतित्वेन पूर्वमेवोन्नतोऽपि पश्चादिन्द्रोत्क्षेपणेनात्यन्तमुन्नतोऽभवत्। विधत्ते—  
यः पशुकाम इति। पशोरौन्नत्यं प्रशंसति—  
उन्नतो भवतीति। उन्नत इति यत्, एषा साहस्री लक्ष्मी सहस्रस्य निमित्तभूता तत एव लक्ष्मी संपद्रूपा। तथा सत्युन्नतालम्भेन पशुसमृद्धिरूपया लक्ष्म्या युक्तस्तान्पशूनवरुन्धे। पूर्वत्र यथा धेनुमालब्धवतः पश्चाद्वत्सालम्भो विहित एवमत्राप्युन्नमालब्धवतो वामनालम्भं विधत्ते—  
यदा सहस्रामिति। पशुकाम उन्नतमालभ्य। तत्फल भूतान्पशून्प्राप्नुवन्सहस्रप्राप्ते रूर्ध्व वामनमालभेत। यस्यादेतस्मिन्वामने तदुन्नतं पशुसहस्रं लीलार्थमारोहति तस्मात्सहस्रपशुप्रियत्वादेव (ष) वामनो विष्णोः सम्यगपेक्षितः। एतस्याऽऽलम्भेन पूर्वमत्पन्नेभ्यः सहस्रपशुभ्यः पश्वर्थं प्रतिष्ठां तृणोदकसंपूर्ण निवासस्थानं कृतवान्भवति। एतस्य वामनस्य सहस्रप्राप्तिकालादन्यं कालं विधत्ते—  
कोऽर्हतिति। सहस्रप्राप्तिः प्रायेण दुर्लभा। विघ्नानां चोरव्याघ्रादिकृतानां बहुत्वात्। अतः पशुप्राप्तेरूर्ध्वं सहस्रादिनान्यतिबाह्याऽऽलभेत। पशवो हि क्षीरादिभोगार्थं संपाद्यन्ते। तत्रैकैकस्मिन्दिने तद्भोगप्रदानादिकैकः पशुरिति गणनायां सहस्रसंख्याकान्यहोरात्राण्येव सहस्रं पशवः संपद्यन्ते। ततः सहस्रदिनेभ्य ऊर्ध्वं

[[1083]]

१०८३  
प्रपा. १ अनु. ५) कृष्णयजुर्वेदीयतैत्तिरीयसंहिता।  
(पशुकामादीनां पशुविधिः)  
वामनालम्भेन यावतां तावता वा विद्यमानानां पशूनां प्रतिष्ठा संपादिता भवति।  
प्रजाकामस्य पशुं विधत्ते—  
ओषधीभ्य इति। बेहतं गर्भविनाशिनीम्। यः प्रजोत्पादने समर्थोऽपि प्रजां न लभत एतं प्रजार्थमोषधिदेवताः परितो बाध्यन्ते। अतस्ताभ्य आलम्भो युक्तः। या गौर्गर्मनाशिनी भवत्येतस्याः सूतुं गर्भमोषधयोऽपिघ्नन्ति। अतस्तासां प्रियाया बेहत आलम्भेन तुष्टा ओषधयो यजमानार्थं स्वाद्योनेर्यजपानसंबन्धिवीर्यात्प्रजामुत्पादयन्ति स्वरेतसैव प्रयच्छन्ति, न तु क्षेत्रजपुत्रिकासुतादिकम्। ततोऽसावौरसीमेव प्रजां लभेत। ता ओषधयो लोकप्रसिद्ध्या स्तूयनो। तव तावदाप एवैषधयोऽपामोषधिकारणत्वात्। पुरुषो यजमानस्योत्पद्यमानः पुत्रः । स चोत्पत्तेः प्रागसदित्युच्यते। स्वकारणभूतरेतोवस्थायामनभिव्यक्तत्वात्। तथा सत्यब्रूपेण स्थिता ओषधय एव यजमानर्थमनभिव्यक्तशरीराकाराद्रेतसः सदभिव्यक्तशरीरं प्रयच्छन्ति। यस्मादेवं तस्मात्कारणादीदृशवृतान्ताभिज्ञास्तदनाभिज्ञाश्च लौकिका एवमाहुः –आप एवास्मा असतः सद्ददतीति। तत्राभिज्ञा ओषधिदेवताकृतं यथोक्तं पुत्रप्रदानमभिलक्ष्यैवं वदन्ति। अनभिज्ञास्तु क्षेत्रेषु जलसंपत्त्या सस्यानिष्पत्तिमभिलक्ष्याऽऽप एवासतः सस्यरहितात्क्षेत्रात्सद्विद्यमानत्वेन भासमानं सस्यं ददतीत्याहुः। यद्यभिज्ञा ओषधीनां पुत्रप्रद्रत्वमाहुः यदि वाऽनभिज्ञा अपां सस्यप्रदत्वमाहुः सर्वथाऽपि प्रशस्तमेवौषधिविषयं कर्म। भूतिकामस्य पशुं विधत्ते-  
ऐन्द्रीमिति। सकृद्वत्समुत्पाद्य पश्चाद्वन्ध्या गौः सूतवशा। यो भूत्यै योग्योऽपि भूतिं न प्राप्नोति सोऽयमुत्पन्नोऽप्यनत्पन्नसम एव तस्मादयमालभेत्। एषाऽपि सूतवशा प्रथममिन्द्रसमानं वत्समुत्पाद्य वन्ध्याऽभवत्। इन्द्रस्य प्रियायाः सूतवशायाः प्रयोगादूर्ध्वं वत्सप्रयोगं विधत्ते-  
यꣳ सूत्वेति। सूतवशाया वत्स इन्द्रसमानः। अत एवेन्द्रमातुः सूतवशारूपेण निष्पत्तिरेवमाम्नायते “सोऽमन्यत यो वै मदितोऽपरो जनिष्यते स इदं भविष्यतीति तस्या अनुमृश्य योनिमाच्छिनत्सा सूतवशाऽभवत्तत्सूतवशायै जन्म” इति । तथा सति स्वसमानत्वेनेन्द्रप्रियं तमेनं वत्समैन्द्रमेवाऽऽलभेत। वत्सस्येन्द्रियकार्यत्वादैन्द्रत्वान्मुख्यमेवेन्द्रियमवरुन्धे। विच्छिन्नसोमपीथस्य पशुं विधत्ते-

[[1084]]

१०८४  
श्रीमत्सायणाचार्यविरचितभाष्यसमेता—[२ द्वितीयकाण्डे—  
(पशुकामादीनां पशुविधिः)  
ऐद्राग्नमिति। गालितवृषणो बलीवर्द उत्सृष्ट इत्यच्यते। स एव जीर्णो लाङ्गलवहनादेर्मुक्तः पुनरुत्सृष्टः। स्वात्मानमारभ्य तृतीयः पुरुषः पितामहः पिता स्वयं च यदा सोमं न पिबेयुस्तदानीमेतस्य त्रयस्थ सोमपानं विच्छिन्नं, स एतं पशुमालभेत। इन्द्रमग्निं च क्रमेण प्रशंसति—  
यदैन्द्रो भवतीति। सोमपानस्येन्द्रियवृद्धिहेतुत्वादिन्द्रियरूपत्वम्। पशुविशेषणं प्रशंसति—  
पुनरुत्सृष्टो भवतीति। प्रथमं पितामहेन सोमपथि उत्सृष्टः, पुनः पित्रा, पुनरपि स्वेन॑, तत उक्तपशुसादृश्यात्तदालम्भः समृद्ध्यै संपद्यते। अभिचरतः पशुं विधत्ते—  
ब्राह्मणस्पत्यमिति। स ब्रह्मणस्पतिस्तस्मा एव यजमानार्थमेवैनं वैरिणमावृश्चति समन्ताच्छिनत्ति, तदानीमेव वैरी मरणं प्राप्नोति। पशुविशेषणं प्रशंसति—  
तूपरो भवतीति। तूपर इति यदेषा क्षुरपविर्वै क्षुर इव तीक्ष्णा धार वज्रेः यस्याः सा क्षरपविस्तादृशी लक्ष्मी वैरिमारणार्था संपद्यते। शृङ्गाभावेऽपि युद्धे मेष इव सहसा घातं करोतीति वज्रसाम्यम्। यूपस्य चोदकप्राप्तसमष्टश्रित्यादीरूपमपवदितुं स्फ्यसमानमाकारं विधत्ते—  
स्फ्यो यूप इति। अत्र सूत्रम् “स्फ्यो यूप इति स्फ्याकृतिर्यूपः” इति। कुशमयमपवदितुं विधत्ते—  
शरमयमिति। शृणन्ति हिंसन्तीति शरास्तृणविशेषा येषु तृषेषूत्पन्नै काष्ठै र्ब्राह्मणा.* क्रियन्ते। तेषां च तृणानां शीर्णैर्वज्रावयवैरुत्पन्नत्वाद्धिंसकत्वम्। वज्रावयवैरुत्पत्तिरन्यत्राऽऽम्नायते—“इन्द्रो बृत्राय वज्‍रं प्राहरत्स त्रेधा व्यभवत्स्फ्यस्तृतीयꣳ रथस्तृतीयं यूपस्तृतीयं येऽन्तःशरा अशीर्यन्त ते शरा अभवन्तच्छराणाꣳ शरत्वम्” इति। तस्माच्छरमयेन बर्हिषा वैरिणं हिनस्त्येव। पालाशमिध्मं बाधितुं विधत्ते—  
वैभदिक इति। अक्षशब्दवाच्याद्‍वृक्षादुत्पन्नो वैभीदकः। स च विशेषेण भेत्तुं शक्त इति कृत्वा वैरिणं भिनत्त्येव।  
*ब्राह्मणा इत्यस्य स्थाने बाणा इति युक्तम। अथवा ब्राह्मणा इति पदेन दर्भपटवो ज्ञेया।

[[1085]]

१०८५  
प्रपा. १ अनु. ६) कृष्णयजुर्वेदीयतैत्तिरीयसंहिता।  
(ग्रामकामादीनां पशुविधिः)  
अत्र मीमांसा।  
दशमाध्यायस्य चतुर्थपादे चिन्तितम्---  
“समुच्चेयं शरमयं कौशेनोतास्य बाधकम्।  
प्राचुर्यस्य विधेराद्यो मैवं प्रतिपदोक्तितः”।।  
सोमारौद्रं चरुं निर्वपेत्कृष्णानां व्रीहीणामाभिचरन्तित्यत्र शरमयं बर्हिर्भवतीति श्रुतं, तदिदं प्राकृतेन कुशबर्हिषा सह समुच्चयिते। कुतः। मयट्शब्देन प्राचुर्य स्याभिधानादबाधेनापि तदुपपत्तेरिति पूर्वः पक्षः। नित्यं वृद्धशरादिभ्य इति सूत्रेण शरशब्दाद्विकारार्थो मयट्प्रत्ययः प्रतिपदोक्तः। अतस्तं परित्यज्य प्राचुर्यार्थो न ग्रहीतुं शक्यः। किंच, प्राचुर्यार्थत्वे कार्यान्तरं कल्पनीयं स्यात्। तस्मात्कुशबर्हिषो बाधकमिति राद्धान्तः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहीताभाष्ये द्वितीयकाण्डे प्रथमप्रपाठके  
पञ्चमोऽनुवाकः ।। ५ ।।  

### ०६ 
(अथ द्वितीयाष्टके प्रथमप्रपाठके षष्ठोऽनुवाकः)।  
बा॒र्ह॒स्प॒त्यꣳ शि॑तिपृ॒ष्ठमा ल॑भेत॒ ग्राम॑कामो॒  
यः का॒मये॑त पृ॒ष्ठꣳ समा॒नानाꣳ॑ स्या॒मिति॒  
बृह॒स्पतिमे॒व स्वेन॑ भाग॒धेये॒नोप धावति॒ स  
ए॒वैनं॑ पृ॒ष्टꣳ स॑मा॒नानां॑ करोति ग्रा॒म्ये॑व भ॑-  
वति शितिपृष्ठो॒ भ॑वति बार्हस्प॒त्यो ह्ये॑ष दे॒व-  
त॑या॒ समृ॑द्ध्यै पौ॒ष्णꣳ श्या॒ममा ल॑भे॒तान्न॑का॒-  
मोऽन्नं॒ वै पू॒षा पू॒षण॑मे॒व स्वेन॑ भाग॒धेये॒नोप॑  
धावति॒ स ए॒वास्मै॑ (१) अ॒न्नं प्र य॑च्छ-

[[1086]]

१०८६  
श्रीमत्सायणाचार्यविरचितभाष्यसमेता—[२ द्वितीयकाण्डे—  
(ग्रामकामादीनां पशुविधिः)  
त्यन्ना॒द ए॒व भ॑वति श्या॒मो भ॑वत्ये॒तद्वा अन्न॑-  
स्य रू॒पꣳ समृ॑द्ध्यै मारु॒तं पृश्नि॒मा ल॑भे॒ता  
न्न॑का॒मोऽन्नं॒ वै म॒रुतो॑ म॒रुत॑ ए॒व स्वेन॑ भा-  
ग॒धेये॒नोप धावति॒ त ए॒वास्मा॒ अन्नं॒ प्र य॑  
च्छन्त्यन्ना॒द ए॒व भ॑वति॒ पृश्नि॑र्भवत्ये॒तद्वा अ-  
न्न॑स्य रू॒पꣳ समृद्ध्या ऐ॒न्द्रम॑रु॒णमा ल॑भेते  
न्द्रि॒यका॑म॒ इन्द्र॑मे॒व (२) स्वेन॑ भाग॒धेये॒  
नोप॑ धावति॒ स ए॒वास्मि॑न्निन्द्रि॒यं द॑धाती-  
न्द्रिया॒व्ये॑व भ॑वत्यरु॒णो भ्‍रूमा॑न्भवत्ये॒तद्वा  
इन्द्र॑स्य रू॒पꣳ समृ॑द्ध्यै सावि॒त्रमु॑पध्व॒स्तमा  
ल॑भेत स॒निका॑मः सवि॒ता वै प्र॑स॒वाना॑मीशे  
सवि॒तार॑मे॒व स्वेन॑ भाग॒धेय॒नोप॑ धावति॒ स  
ए॒वास्मै॑ स॒निं प्र सु॑वति॒ दान॑कामा अस्मै  
प्र॒जा भ॑वन्त्युपध्व॒स्तो भ॑वति सावि॒त्रो ह्ये॑षः  
(३) दे॒वत॑या॒ समृ॑द्ध्यै वैश्वदे॒वं बहुरू॒पमा  
ल॑भे॒तान्‍न॑कामो वैश्वदे॒वं वा अन्नं॒ विश्वा॑ने॒व  
दे॒वान्त्स्वेन॑ भाग॒धेये॒नोप॑ धावति॒ त ए॒वास्मा॒  
अन्नं॒ प्र य॑च्छन्त्यन्ना॒द ए॒व भ॑वति बहुरू॒पो  
भ॑वति बहुरू॒पꣳ ह्यन्‍न॒ꣳ॒ समृ॑द्ध्यै वैश्वदे॒वं  
ब॑हुरू॒पमा ल॑भेत॒ ग्राम॑कामो वैश्वदे॒वा वै स॑-  
जा॒ता विश्वा॑ने॒व दे॒वान्त्स्वेन॑ भाग॒धेये॒नोप॑  
धावति॒ त ए॒वास्मै॑ (४) स॒जा॒तान्प्र य॑च्छ

[[1087]]

१०८७  
प्रपा. १ अनु. ६) कृष्णयजुर्वेदीयतैत्तिरीयसंहिता।  
(वरुणगृहीतादिपशुविधानम्)  
न्ति ग्रा॒म्ये॑व भ॑वति बहुरू॒पो भ॑वति बहुदे-  
व॒त्यो१॒॑ ह्ये॑ष समृ॑द्ध्यै प्राजाप॒त्यं तू॑प॒रमा ल॑-  
भेत॒ यस्याना॑ज्ञातमिव॒ ज्योगा॒मये॑त्प्राजप॒त्यो  
वै पुरु॑षः प्र॒जापतिः॒ खलु॒ वै तस्य॑ वे॒द य-  
स्याना॑ज्ञातमिव॒ ज्योगा॒मय॑ति प्र॒जाप॑तिमे॒व  
स्वेन॑ भाग॒धेये॒नोप॑ धावति॒ स ए॒वैनं॒ तस्मा॒-  
त्स्रामा॑न्मुञ्चति तूप॒रो भ॑वति प्राजाप॒त्यो  
ह्ये॑ष दे॒वत॑या॒ समृ॑द्ध्यै (५)।  
(अ॒स्मा॒ इन्द्रे॒मैवष स॑जा॒ता विश्वा॑ने॒व दे॒वान्त्स्वेन॑ भाग॒धेये॒नोप॑  
धावति॒ त ए॒वास्मै प्राजाप॒त्यो हि त्रीणि॑ च)।  
इति कृष्णयजुर्वेदीयतैत्तिरीयसंहितायां द्वितीयाष्टकेऽ  
प्रथमप्रपाठकं षष्ठोऽनुवाकः ।। ६ ।।

(अथ द्वितीयकाण्डे प्रथमप्रपाठके षष्ठोऽनुवाकः।  
पशुकामः प्रजाकामो भूत्यर्थी छिन्नसोमकः।  
अभिचारी च ये तेषां पञ्चमे पशवः श्रुताः।।  
अथ षष्टे ग्रामकामादीनां पश्वन्तराणि वक्तव्यानि। तत्रैकं पशुं विधत्ते—  
बार्हस्पत्यमिति। ग्रामो मे भूयादन्येषां ग्रामस्वामिनां मध्ये पृष्ठवदुपवर्ती त्यामिति यः कामयेत तस्यायं पशुः। पशुविशेषणं प्रशंसति—  
शितिपृष्ठो भवतीति। राजसूये बार्हस्पत्यं चरु ꣳ शितिपृष्ठो दक्षिणेत्युक्तत्वात्तद्देवताकत्वम्। अन्नकामस्य पशुं विधत्ते  
पौष्णमिति। अन्नस्य पोषकत्वात्पूषत्वम्। पशुविशेषणं प्रशंसति—  
श्यामो भवतीति। पत्रशाकाद्यन्नस्य रूपं श्यामम्। अन्नकामस्य पश्वन्तरं विधत्ते—

[[1088]]

१०८८  
श्रीमत्सायणाचार्यविरचितभाष्यसमेता [२द्वितीयकाण्डे-- [ग्रामकामदीनां पशुविधिः]  
मारुतमिति। मरुतां वैश्यत्वेनान्नसंपादकत्वादन्नत्वम्। पशुविशेषणं प्रशंसति --  
पृश्निर्भवतीति । पृश्निः श्वेतः। शाल्यन्नस्य रूपं श्वेतम्। इन्द्रियकामस्य पशुं विधत्ते--  
ऐन्द्रमरुणमेति। अरुणस्य पशोर्गुणान्तरं विधत्ते--  
अरुणो भ्रूमानिति। महती भ्रूरस्यास्तीति भ्रूमान। इन्द्रस्य सहस्त्राक्षत्वेन भ्रूबाहुल्यं स्वरूपम्। स्वप्रतिग्रहीतृकदानकामस्य पशुं विधत्ते-  
सावित्रमिति। उपध्वस्तः संकीर्णवर्णः। सनिकामः परकर्तृकदानकामः। प्रसवानां प्रेरणनाम्। अस्मै यजमानार्थं परकर्तृकं दानं प्रसुवति प्रेरयति। संकीर्णवर्णं प्रशंसति  
उपध्वस्त इति। राजसूये सावित्रं द्वादशकपासं क्षत्तुर्गृंह उपध्वस्तो दक्षिणेत्युक्तत्वात्सवितृदेवताकत्वम्। अन्नकामस्य पश्वन्तरं विधत्ते-  
वैश्वदेवमिति। सांकर्यमन्तरेण विस्पष्टा बहवो वर्णा यस्यासौ बहुरूपः। पशुविशेषणं प्रशंसति-  
बहुरूपो भवतीति। भक्ष्यभोज्यलेह्यचोष्यभेदेनान्नस्य बहुरूपत्वम्। ग्रामकामस्य पश्वन्तरं विधत्ते-  
वैश्वदेवमिति। सजाता भ्रातरो भृत्यादयश्च। ते च बहुत्वसाम्येन विश्वेषां देवानां संबन्धिनः। पशुविशेषणं प्रशंसति-  
बहुरूप इति। विश्वेषां देवानामेतत्स्वामित्वात्पशोर्बहुदेवत्यत्वम्। अज्ञात चिररोगग्रस्तस्य पशुं विधत्ते-  
प्राजापत्यमिति। विस्पष्टानि रोगविशेषलक्षणानि न दृश्यन्ते, बलक्षयकार्श्यादिकं च दृश्यते, तदिदमज्ञातमिव भवति। प्रजापतिः पुरुषमसृजतेति श्रुतत्वात्पुरुषः प्राजापत्यः। चिकित्सकैरज्ञातो पि रोगविशेषः प्रजापतिना ज्ञायते। अतः प्रजापतिरेनं तस्मात्स्रामादज्ञातदीर्घरोगान्मोचयति।।  
प्रजापतिवपाजन्यत्वेन पशुविशेषणं प्रशंसति तूपरो भवतीति।  
इति श्रीमत्सायणाचार्यविरचिते माधवीये वेदार्थप्रकाशे कृष्णजयुर्वेदीय- तैत्तिरीयसंहिताभाष्ये द्वितीयकाण्डे प्रथमप्रपाठके  
षष्ठोऽनुवाकः ।। ६ ।।

[[1089]]

१०८९  
प्रपा. १ अनु. ७) कृष्णयजुर्वेदीयतैत्तिरीयसंहिता।  
(ब्रह्मवर्चसकामादीनां पशुविधिः)  

### ०७ 
(अथ द्वितीयाष्टके प्रथमप्रपाठके सप्तमोऽनुवाकः)।  
व॒ष॒ट्का॒रो वै गा॑यत्रि॒यै शिरो॑ऽच्छिन॒त्तस्यै॒  
रसः॒ परा॑ऽपत॒त्तं बृह॒स्पति॒रूपा॑गृह्णा॒त्सा शि॑  
तिपृ॒ष्ठा व॒शाऽभ॑व॒द्यो द्वि॒तीयः॑ प॒राप॑त॒त्तं भि॒  
त्रावरु॑णा॒वुपा॑गृह्णीता॒ꣳ सा द्वि॑रू॒पा व॒शाऽ-  
भ॑व॒द्यस्तृ॒तीयः॑ प॒राप॑त॒त्तं विश्वे॑ दे॒वा उपा॑गृ-  
ह्ण॒न्त्सा बहु॑रू॒पा व॒शाऽभ॑व॒द्यश्च॑तुर्थः प॒राप॑-  
त॒त्स पृ॑थि॒वीं प्रावि॑श॒त्तं बृह॒स्पति॑र॒भि (१)  
अ॒गृ॒ह्णादस्त्वेवा॒यं भोगा॒येति॒ स उ॑क्षव॒शः  
सम॑भव॒द्यल्लोहि॑तं प॒राप॑त॒त्तद्रु॒द्र उपा॑गृह्णा॒-  
त्सा रौ॒द्री रोहि॑णी व॒शाऽभ॑वद्धार्हस्प॒त्याꣳ  
शि॑तिपृ॒ष्ठामा ल॑भेत ब्रह्मवर्च॒सका॑मो॒ बृह॒  
स्पति॑मे॒व स्वेन॑ भाग॒धेये॒नोप॑ धावति॒ स ए॒-  
वास्मि॑न्ब्रह्मवर्च॒सं द॑धाति ब्रह्मवर्च॒स्ये॑व भ॑  
वति॒ छन्द॑सां॒ वा ए॒ष रसो॒ यद्व॒शा रस॑ एव॒  
खलु॑ (२) वै ब्र॑ह्मवर्च॒सं छन्द॑सामे॒व रसे॑न॒  
रसं॑ ब्रह्मवर्च॒समव॑ रुन्धे मैत्रावरु॒णीं द्वि॑रू॒  
पामा ल॑भेत॒ वृष्टि॑कामो मै॒त्रं वा अह॑र्वारु॒णी  
रात्रि॑रहोरा॒त्राम्यां॒ खलु॒ वै प॒र्जन्यो॑ वर्षति  
मि॒त्रावरु॑णावे॒व स्वेन॑ भाग॒धेये॒नोप॑ धावति॒  
तावे॒वास्मा॑ अहोरा॒त्राभ्यां प॒र्जन्यं वर्षयत॒श्छ-  
न्द॑सां॒ वा ए॒ष रसो॒ यद्व॒शा रस॑ इव॒ खलु॒

[[1090]]

१०९०  
श्रीमत्सायणाचार्यविरचितभाष्यसमेता— [२ द्वितीयकाण्डे—  
(ब्रह्मवर्चसकामादीनां पशुविधिः)  
वै वृष्टि॒श्छन्द॑सामे॒व रसे॑न [३] रसं॒ वृष्टि॒-  
मव॑ रुन्धे मैत्रावरु॒णीं द्वि॑रू॒पामा ल॑भेत प्र॒  
जाका॑मो मै॒त्रं वा अह॑र्वारु॒णी रात्रि॑रहोरा॒-  
त्राभ्यां॒ खलु॒ वै प्र॒जाः प्र जा॑यन्ते मि॒त्रावरु॑  
णावे॒व स्वेन॑ भाग॒धेये॒नोप॑ धावति॒ तावे॒वा  
स्मा॑ अहोरा॒त्राभ्यां॑ प्र॒जां प्र ज॑नयत॒श्छन्दसां॒  
वा ए॒ष रसो॒ यद्व॒शा रस॑ इव॒ खलु॒ वै प्रजा॒  
छन्द॑सामेव॒ रसे॑न र॒सं॑ प्र॒जामव॑ (४) रु॒न्धे॒  
वै॒श्व॒दे॒वीं बहुरू॒पामा ल॑भे॒तान्न॑कामो वैश्व  
दे॒वं वा अन्नं॒ विश्वा॑ने॒व दे॒वान्त्स्वेन॑ भाग॒धे  
ये॒नोप॑ धावति॒ त ए॒वास्मा॒ अन्नं॒ प्र य॑च्छ  
न्त्यन्‍ना॒द ए॒व भ॑वति॒ छन्द॑सां॒ वा ए॒ष रसो॒  
य॒द्वशा रस॑ इव॒ खलु॒ वा अन्‍नं॒ छन्द॑सामे॒व  
रसे॑न॒ र॒समन्न॒मव॑ रुन्धे वैश्वदे॒वीं ब॑हुरू॒पा॒मा  
ल॑भेत॒ ग्राम॑कामो वैश्वदे॒वा वै (५) स॒जा॒-  
ता विश्वा॑ने॒व दे॒वान्त्स्वेन॑ भाग॒धेये॒नोप॑ धा-  
वति॒ त ए॒वास्मै॑ सजा॒तान्प्र य॑च्छन्ति ग्रा॒म्ये॑-  
व भ॑वति॒ छन्द॑सां॒ वा ए॒ष रसो॒ यद्व॒शा  
रस॑ इव॒ खलु॒ वै स॑जा॒ताश्छन्द॑सामे॒व रसे॑न॒  
रसꣳ॑ सजा॒तानव॑ रुन्धे बार्हस्प॒त्यमुक्षव॒शमा  
ल॑भेत ब्रह्मवर्च॒सका॑मो॒ बृ॒हस्पति॑मे॒व स्वेन॑  
भाग॒धेये॒नोप॑ धाव॒ति स ए॒वास्मि॑न्ब्रह्मवर्च॒स-

[[1091]]

१०९१  
प्रपा. १ अनु. ७) कृष्णयजुर्वेदीयतैत्तिरीयसंहिता।  
[ब्रह्मवर्चसकामादीनां पशुविधिः]  
[६] द॒धा॒ति॒ ब्र॒ह्म॒व॒र्च॒स्ये॑व भ॑वति॒ वशं॒ वा  
ए॒ष च॑रति॒ यदु॒क्षा वश॑ एव॒ खलु॒ वै ब्र॑ह्मव  
र्च॒सं वशे॑नै॒व वशं॑ ब्रह्मवर्च॒समव॑ रुन्धे रौ॒-  
द्रीꣳ रोहि॑णी॒मा ल॑भेताभि॒चर॑न्‍रुद्रमे॒व स्वेन॑  
भाग॒धेये॒नोप॑ धावति॒ तस्मा॑ ए॒वैन॒मा वृ॑श्च-  
ति ता॒जगातिं॒मार्छ॑ति॒ रोहि॑णी भवति रौ॒द्री  
ह्ये॑षा दे॒वत॑या॒ समृ॑द्ध्यै॒ स्फ्यो यूपो॑ भवति॒  
वज्रो॒ वै स्फ्यो वज्र॑मे॒वास्मै॒ प्र ह॑रति शर॒-  
मयं॑ ब॒र्हिः शृ॒णात्ये॒वैनं॒ वैभी॑दक॑ इ॒घ्मो भि॒  
नत्त्ये॒वैन॑म् ।। ७ ।।

(अ॒भि खलु॒ वृष्टि॒श्छन्द॑सामे॒व रसे॑न॒ रसं॑ प्र॒जामव॑ वैश्वदे॒वा वै  
ब्र॑ह्मवर्च॒सं यू॒प एका॒न्नवि॑ꣳश॒तिश्व॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
प्रथमप्रपाठके सप्तमोऽनुवाकः।। ७।।  
----------

(अथ द्वितीयकाण्डे प्रथमप्रपाठके सप्तमोऽनुवाकः)।  
पृष्टकामोन्नकामो द्वाविन्द्रियार्थी सनिं तथा।  
अन्नं ग्रामं च वाञ्छन्तोऽज्ञातरोगाश्च ये स्थिताः।।  
षष्ठेऽनुवाकं पशवः क्रमेणैषामुदीरिताः।।  
अथ सप्तमे ब्रह्मवर्चसकामादीनां यथायोगं पश्वन्तराणि विधातुं प्रस्तौति—  
वषट्कार इति। वौषडित्यस्य मन्त्रस्याभिमानिदेवो वषट्कारः। तस्य गायत्र्या सह विरोधो ब्राह्मणान्तरे प्रसिध्दः इति वैशब्देन सूच्यते। छिन्नान्द्रा-  
यत्रीशिरसो जलं रक्तं च निर्गतं ताभ्यामुभाभ्यामनेकविधा वशा उत्पन्नाः। ताश्च बृहस्पत्यादीनां परिग्रहेण प्रियाः संपन्नाः।। द्वाभ्यां वर्णाभ्यामुपेता द्विरूपा। बहु -

[[1092]]

१०९२  
श्रीमत्सायणाचार्यविरचितभाष्यसमेता— [२ द्वितीयकाण्डे—  
[पशुकामादीनां पशुविधिः]  
भिर्वर्णैरुपेता बहुरूपा। चतुर्थपर्याये भूमौ पतितं रसं वृथा विनष्टो मा भूदिति बृहस्पतिरभ्यगृहणात्। तस्यायमभिप्रायः- अथं रसो मम भोगाय भवत्वेव। उक्षवशो व्यर्थवीर्यो वृषभः।  
तत्राऽद्यं पशुं विधत्ते—  
बार्हस्पत्यमिति। ब्रह्मवर्चस्यैहिकामुष्मिकपूजाहेतुत्वेन सारत्वाद्रससादृ-श्यमित्यभिप्रेत्य तत्साधनभूतां वशां प्रशंसति।  
छन्दसामिति। वशाया गायत्रीछन्दोरसत्वं व्याख्यातम्। गायत्री च सोमा-हरणेन च्छन्दोन्तरात्प्रशस्ता। तस्माद्वशा सर्वेषां छन्दसां सारः। तेन च्छन्दो-  
रसेन वशारूपेणैहिकामुष्मिकपूजाहेतुतया रसरूपं ब्रह्मवर्चसमवरुन्धे—  
द्वितीयं पशुं विधत्ते—  
मैत्रावरुणीमिति। मित्रस्य सूर्यत्वादह्रस्तदयित्वम्। अन्धकारेणाऽऽवरण हेतुत्वाद्रात्रेर्वारुणत्वम् वृष्टेर्द्रवत्वादोषन्याध्युत्पादकत्वेन सारत्वाच्च रसोपमानम्।  
तमेव द्वितीयं पशुं फलान्तराय विधत्ते—मैत्रावरुणीमिति।  
अहोरात्रपरित्यागेन यथा वृष्टिर्न संभवति तथा प्रजोत्पत्तिरपि न संभवति। ततस्तयोर्वृष्टिसाधनत्ववत्पजोत्पत्तिसाधनत्वमपि द्रष्टव्यम्।  
तृतीयं पशुं विधत्ते—  
वैश्वदेवीमिति। अन्नस्य सर्वदेवभोज्यत्वाद्वैश्वदेवत्वं, जीवनहेतुत्वेन सार स्वाद्रससाम्यम्।  
तमेव पशुं फलान्तराय विधसे—  
वैश्वदेवीमिति। सजातानां भ्रात्रादीनां भृत्यादीनां च बहुत्वेन देवतासाम्येव वैश्वदेवत्वं स्धाम्युपकारित्वेन च रससादृश्यम्।  
चतुर्थं पशुं विधत्ते—  
बार्हस्पत्यमिति। वशत्वविशेषणं प्रशंसति—  
बशं वा इति। उक्षेति यदेष वशं चरति धेनुभिः सहैवारण्ये गत्वा पुनस्तासामेव पृष्ठतो गृहेष्बागच्छतीति तस्य गोवशवाचित्वम्। ब्रह्मवर्चसमपीन्द्रियनियमनोपेतत्वाद्वश इव स्वाधीनपदार्थं इव भवति।  
पञ्चमं पशुं विधत्ते—

[[1093]]

प्रपा. १ अनु. ३] कृष्णयजुर्वेदीयतैत्तिरीयसंहिता।  
[ब्रह्मवर्चसकामादीनां पशुविधिः]  
रौद्रीमिति। रुद्राध्याये नीलग्रीवो विलोहित इति रुद्रस्य विशेषेण लोहितत्वं भूयते रोहिणी रुद्रदेवताका।  
पूर्ववच्चोदकप्राप्तमपवदितुं विधत्ते स्फ्यो यूप इति।।

इति श्रीमत्सायणाचार्यविरचिते माधवीये वेदार्थप्रकाशे कृष्णयजु-  
र्वेदीयतैत्तिरीयसंहिताभाष्ये द्वितीयकाण्डे प्रथमप्रपाठके  
द्वितीयोऽनुवाकः ।। २ ।।  
-------------

### ०८ 
(अथ द्वितीयाष्टके प्रथमप्रपाठकेऽष्टमोनुवाकः)।  
अ॒सावा॑दि॒त्यो न व्य॑रोचत॒ तस्मै॑ दे॒वाः  
प्राय॑श्चित्तिमैच्छ॒न्तस्मा॑ ए॒ताꣳ सौ॒रीꣳ श्वे॒तां  
वशामाऽल॑भन्त तयैवास्मिन्रुच॑मदधुर्यो ब्रह्म-  
वर्च॒सका॑मः॒ स्यात्तस्मा॑ ए॒ताꣳ सौ॒रीꣳ श्वे॒तां  
व॒शामा ल॑भेता॒मुमे॒वाऽऽदि॒त्यꣳ स्वेन॑ भाग॒  
धेये॒नोप॑ धावति॒ स ए॒वास्मि॑न्ब्रह्मवर्च॒सं  
द॑धाति ब्रह्मवर्च॒स्ये॑व भ॑वति बै॒ल्वो यूपो॑ भव-  
त्य॒सौ (१) वा आ॑दि॒त्यो यतोऽजा॑यत॒  
ततो॑ बि॒ल्व॑ उद॑ति॒ष्ठत्सयो॑न्ये॒व ब्र॑ह्मवर्च॒समव॑  
रुन्धे ब्राह्मणस्प॒त्यां ब॑भ्रुक॒र्णीमा ल॑भेताभि॒  
चर॑न्वारु॒णं दश॑कपालं पु॒रस्ता॒न्निर्व॑प॒द्वेरुणे-  
नै॒व भ्रातृ॑व्यं ग्राहयि॒त्वा ब्रह्म॑णा स्तृणुते ब-  
म्रुक॒र्णी भ॑वत्ये॒तद्वै ब्रह्म॑णो रू॒पꣳ समृ॑द्ध्यै॒  
स्फ्यो यूपो॑ भवति॒ वज्रो॒ वै स्फ्यो वज्र॑मे॒-  
वास्मै॒ प्र ह॑रति शर॒मयं॑ ब॒र्हिः शृ॒णाति॑ (२)

[[1094]]

श्रीमत्सायणाचार्यविरचितभाष्यसमेता— [२ द्वितीयकाण्डे—  
[ब्रह्मवर्चसकामादीनां पशुविधिः]  
ए॒वैनं॒ वैभी॑दक इ॒ध्मो भि॒नत्त्ये॒वैनं॑ वैष्ण॒वं  
वा॑म॒नमा ल॑भे॒त यं य॒ज्ञो नोप॒नमेद्विष्णु॒र्वै य॒-  
ज्ञो विष्णु॑मे॒व स्वेन॑ भाग॒धेयेनोप॑ धावति॒ स  
ए॒वास्मै॑ य॒ज्ञं प्र य॑च्छ॒त्युपै॑नं य॒ज्ञो न॑मति  
वाम॒नो भ॑वति वैष्ण॒वो ह्ये॑ष दे॒वत॑या॒ समृ॑  
द्ध्यै त्वा॒ष्ट्रं व॑ड॒वमा ल॑भेत प॒शुका॑म॒स्त्वष्टा॒  
वै प॑शू॒नां मि॑थु॒नाना॑म् (३) प्र॒ज॒न॒यि॒ता  
त्वष्टा॑रमे॒व स्वेन॑ भाग॒धेये॒नोप॑ धावति॒ स ए॒-  
वास्मै॑ प॒शून्मि॑थ॒नान्प्र ज॑नयति प्र॒जा हि वा  
ए॒तस्मि॑न्प॒शवः॒ प्रवि॑ष्टा॒ अथै॒ष पुमा॒न्त्सन्व॑ड॒वः  
सा॒क्षादे॒व प्र॒जां प॒शूनव॑ रुन्धे मै॒त्रꣳ श्‍वे॒तमा  
ल॑भेत सङ्ग्रा॒मे संय॑त्ते सम॒यका॑मो मि॒त्रमे॒व  
स्वेन॑ भाग॒धेये॒नोप॑ धावति॒ स ए॒वैनं॑ मि॒त्रेण॒  
सं न॑यति (४) वि॒शा॒लो भ॑वति॒ व्यव॑सा-  
ययत्ये॒वैनं॑ प्राजाप॒त्यं कृ॒ष्णमा ल॑भेत॒ वृष्टि॑-  
कामः प्र॒जाप॑ति॒र्वै वृष्ट्या ईशे प्र॒जाप॑तिमे॒व  
स्वे॒न॑ भाग॒धेये॒नोप॑ धावति॒ स ए॒वास्मै॑ प॒र्ज-  
न्यं॑ वर्षयति कृ॒ष्णो भ॑वत्ये॒तद्वै वृष्ट्यै॑ रू॒पꣳ  
रू॒पेणै॒व वृष्टि॒मव॑ रुन्धे श॒बलो॑ भवति वि॒द्यु  
त॑मे॒वास्मै॑ जनयि॒त्वा व॑र्षयत्यवाशृ॒ङ्गो भ॑वति॒  
वृष्टि॑मे॒वास्मै॒ नि य॑च्छति [५] ।।  
(अ॒सौ शृ॒णाति॑ मि॒थुनानां॑ नयति यच्छति)।

[[1095]]

प्रपा. १ अनु ०८] कृष्णयजुर्वेदीयतैत्तिरीयसंहिता।  
[ब्रह्मवर्चसकामादीनां पशुविधिः]  
इति कृष्णयजुर्वेदीयतैत्तिरीयसंहितायां द्वितीयाष्टके  
प्रथमप्रपाठकेऽष्टमोऽनुवाक।।८।।  
(द्वितीयकाण्डे प्रथमप्रपाठकेऽष्टमोऽनुवाकः)  
ब्रह्मतेजः प्रजांवृष्टिमन्नं ग्रामं तथा पुनः।  
ब्रह्मतेजोऽभिचारं च वाञ्छतां पशवः श्रुताः।।  
तानेतान्पशून्सप्तमेऽनुवाके विधायष्टमे पुनर्ब्रह्मवर्चसकामादीनां पश्वन्तराणि विधास्यन्नादौ कस्यचित्पशोर्विधानाय प्रस्तौति  
असावादित्य इति। आदित्यविषये बहवः प्रायश्चित्तयः कल्पयुगादिभेदेन व्यवस्थापनीयाः। विधत्ते  
यो ब्रह्मवर्चसकाम इति। खादिरं बाधितुं विधत्ते  
बैल्षो यूपो भवतीति। श्रीसूक्तेन बिल्वोत्पत्तिराम्नायते“आदित्यवर्णे तपसोऽधि जातो वनस्पतिस्तव वृक्षोऽथ बिल्वः” इति।  
अस्यामर्थः हे आदित्यवर्णे लक्ष्मि प्रथममुत्पन्नस्याऽऽदित्यस्य तपसः संतापरूपात्मकाशादध्यूर्ध्वं तव प्रियो बिल्ववृक्षो जात इति। ततः सौर्या वशाया बैल्वे यूपे सति सूर्यबिल्वयोः सहोदरत्वात्सयोनित्वम्। तेन च ब्रह्यवर्चसमपि सयोन्येव संपद्यते। स्वपित्रादीना यरयां वेदशाखायामध्ययनानुष्ठानादिप्रवृत्तिस्तत्रैव स्वस्यापि प्रवृत्तिर्ब्रह्मवर्चसस्य सयोनित्वम्। अभिचरतः कवित्पशुं विधत्ते  
ब्राह्मणस्पत्यामिति। पिड़्गलवर्णकर्णयुक्ता बभ्रुकर्णी। तस्य पशोः प्राच्याड़्गं पुरोडाशं विधत्ते  
वारुणामिति। एतदनुष्ठानेन भ्रातृव्यस्य प्रथमं रोगमुत्पाद्य पश्चातब्रह्मणा ब्रह्मणस्पतिदेवताकेन कर्मणा हिनस्ति।  
ब्रह्मणश्चतुर्मुखस्य हैमवर्णत्वाद्वभ्रुकर्ण्या ब्रह्मरूपत्वमित्यभिप्रेत्य पशुविशेषणं प्रशंसवि  
बरुभ्कर्णीति। पूर्ववच्चोदकप्राप्तं बाधितुं विधत्ते  
स्फ्यो यूप इति। अग्निष्टोमादिमहायज्ञप्राप्तिकामिनः पशुं विधत्ते

[[1096]]

श्रीमत्सायणाचार्यविरचितभाष्यसमेता—(२ द्वितीयकाण्डे  
(ब्रह्मवर्चसकामादीनां पशुविधिः)  
वैष्णवमिति। राजसूये वैष्णवं त्रिकपालं वामनो दक्षिणेत्युक्तत्वाद्वामनस्य विष्णुदेवत्यत्वम्। विधत्त—  
त्वाष्ट्रं वडवमिति। यथा मनुष्येषु यत्र क्वापि पुंसः स्तनवृध्द्यां सत्यां श्मश्रुनिर्गमनात्पाग्योषित्वभ्रमो भवति तद्वदश्वेष्वपि केनाप्यवयवसंनिवेशविशेषेण यस्मिन्पुंस्येवाश्वे योषित्वबुद्धिरितरेषामश्वानां भवति। अत एव ते तेऽश्वास्तदा तदा तमश्वमारोहन्ति सोऽयमिदृशोऽश्वो वडवः। स च त्वष्टुः प्रियः। रेतसः सिक्तस्य त्वष्टा रूपाणि विकरोतीति श्रुतत्वान्मिथुनप्रजयनयितृत्वम्। पशुविशेषणं प्रशंसति  
प्रजा हि वा इति। यदा स्त्रीलक्षणदर्शनेनास्मिन्पशौ स्त्रीत्वबुद्ध्या प्रजाः पशवश्च प्रविशन्ति, तत्र प्रजान प्रवेशो नामापत्योत्पत्तये प्रौढं समीचीनमश्वमानीय तत्राऽऽरोहयितृत्वाय प्रवृत्तिः, पशूनां प्रवेशो नाम योषित्वभ्रान्त्या तदारोहृणम्, अथ तदानीं प्रजापशुप्रवृत्तेरेष स्वतः पुमानमपि सन्स्त्रीनामधारी वडवो भवति। तदालम्भनेन साक्षादेव शीघ्रमेव प्रजापशून्प्राप्नोति।  
परकीयसेनायामीदृशमेव शूरसमं हनिष्यामीति स्वामिनोऽग्रे यः प्रतिज्ञां कर्तृमिच्छति तस्य पशुं विधत्ते। यद्वा संधिकामिनः पशुं विधत्ते  
मैत्रꣳ श्वेतमिति। एनं प्रतिज्ञावन्तं मित्रेण कार्यसाधकेन सहकारिणा संनयति योजयति। यजमानेन यूपः संमित इति प्रकृतौ यच्छ्रुतं तदपवदितुं परिमाणाधिक्यं विधत्त—  
विशालो भवतीति। एनं प्रतिज्ञाकारिणं व्यवसाययत्येव धैर्यमुत्पाद्य स्वकार्यनिश्चयवन्तमेव करोति। अथवैनं संधिकामिनं संधिघटकत्वेन परो राजामित्रमेवेत्येतादृशं निश्चयवन्तं करोति। विधत्ते—  
प्राजापत्यमिति। सर्वस्रष्टृत्वेन वृष्टेरपि स्रष्टृत्वात्तदीशितृत्वम्। धनच्छन्ने सवितरि तीव्रवृष्टिवेलायामन्धकाराभाससादृश्यमन्ति, तदभिप्रेत्य पशुविशेषणं प्रशंसति—  
कृष्णो भवतीति। कृत्स्नशरीरे कार्ष्ण्यप्राप्तावुदराद्यधस्तनप्रदेशविशेषेषश्वैत्यमिश्रणं विधत्ते—

[[1097]]

प्रपा.१ अनु. ९) कृष्णयजुर्वेदीतैत्तिरीयसंहिता।  
(अन्नाद्यकामादीनां पशुविधिः)  
शबलो भवतीति। श्वैत्यस्य मालिन्यविन्यविरोधित्वाद्विद्युत्साम्यम्। कर्णसमीप एवावनतशृङ्गत्वं विधत्ते—  
अवाशृङ्गो भवतीति। अधोमुखत्वेन वृष्टिधारासमत्वं द्रष्टव्यम्।।  
इति श्रीमत्सायणचार्यविरचिते माधवीये वेदार्थप्रकाशेकृष्ण  
यजुर्वेदीयैत्तिरीयसंहिताभाष्ये द्वितीयकाण्डे प्रथमप्रपाठकेऽ  
ष्टमोऽनुवाकः ।। ८।।  

### ०९ 
(अथ द्वितीयाष्टके प्रथममपाठके नवमोऽनुवाकः)  
वरु॑णꣳ सुषुवा॒णम॒न्नाद्यं॒ नोपा॑नम॒त्स ए॒तां  
वा॑रु॒णीं कृ॒ष्णां व॒शाम॑पश्यात्ता॒ꣳ स्वांयै॑ दे॒व  
ता॑या॒ आऽल॑भ॒त ततो॒ वै तम॒न्नाद्य॒मुपा॑नम॒द्य  
मल॑म॒न्नाद्या॑य॒ सन्त॑म॒न्नाद्यं॒ नोप॒नमे॒त्स ए॒तां  
वा॑रु॒णीं कृ॒ष्णां॑ व॒शामा ल॑भेत॒ वरु॑णमे॒व  
स्वेन॑ भाग॒धेये॒नोप॑ धावति॒ स ए॒वास्मा॒ अन्नं॒  
प्र य॑च्छत्यन्ना॒दः (१) ए॒व भ॑वति कृ॒ष्णा  
भ॑वति वारु॒णी ह्ये॑षा दे॒वत॑या॒ समृ॑द्ध्यै मै॒त्रꣳ  
श्वे॒तमा ल॑भेत वारु॒णं कृ॒ष्णम॒पां चौष॑धीनां  
च सं॒धावन्न॑कामो मै॒त्रीर्वा ओष॑धयो वारु॒  
णीरापो॒ऽपां च॒ खलु वा ओष॑धीनां च॒ रस॒  
मुष॑ जीवामो मि॒त्रावरु॑णावे॒व स्वेनं॑ भाग॒धे  
ये॒नोप॑ धावति॒ तावे॒वस्मा॒ अन्नं॒ प्र य॑च्छ  
तोऽन्ना॒द ए॒व भव॑ति (२) अ॒पां चौष॑धीनां  
च सं॒धावा ल॑भत उ॒भय॒स्याव॑रुद्ध्यै॒ विशा॑खो॒

[[1098]]

श्रीमत्सायणाचार्यविरचितभाष्यसमेता [२ द्वितीयकाण्डे  
(अन्नाद्यकामादिनां पशुंविधिः)  
यूपों॑ भवति॒ दे ह्यें॑ते दे॒वते॒ समृ॑द्ध्यै मै॒त्रꣳ  
श्वे॒तमा ल॑भेत वारुणं कृ॒ष्णं ज्योगा॑मयावी॒  
यन्मै॒त्रो भव॑ति मि॒त्रेणै॒वास्मै॒ वरु॑णꣳ शमय  
ति॒ यद्वा॑रु॒णः सा॒क्षादेवै॒नं॑ वरुणपा॒शान्मु॑ञ्च  
त्यु॒त यदी॒तासु॒र्भव॑ति॒ जीव॑त्ये॒व दे॒वा वै पुष्टीं॒  
नावि॑न्दन् (३) तां मि॑थु॒नैं॑ऽपश्य॒न्तस्यां॒ न  
सम॑राधय॒न्ताव॒श्विनावब्रूतामा॒वयो॒र्वा ए॒षा  
मैतस्यां॑ वदध्व॒मिति॒ साऽश्विनोरे॒वाभ॑व॒द्यः  
पुष्टि॑कामः॒ स्यात्स ए॒तामा॑श्वि॒नीं य॒मीं व॒शा  
मा ल॑भेता॒श्विना॑वे॒व स्वान॑ भाग॒धेये॒नो॑प धा  
वति॒ तावे॒वास्मि॒न्पुष्टिं॑ धत्तः॒ पुष्य॑ति प्र॒जया॑  
प॒शुभिः॑(४)।।  
(अ॒न्ना॒दो॑ऽन्ना॒द ए॒व भ॑वत्यविन्द॒न्पञ्च॑चत्वारिꣳशच्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
प्रथमप्रपाठके नवमोऽनुवाकः।।९।।  
——————  
(अथ द्वितीयकाण्डे प्रथमप्रपाठके नवमोऽनुवाकः)।  
ब्रह्मतेजोऽभिचारं च यज्ञप्राप्तिं तथा पशून्।  
समयं च तथा वृष्टी वाञ्छतां पशवः श्रुताः।।  
तान्पशूनष्टमेऽनुवाके विधायार्थे नवमेऽन्नद्यकामादीनां पशून्विधित्सुरादौ कं—  
चित्पशुं विधातुं प्रस्तौति  
वरुणमिति। सुषुवाणं। सोमभिषवं कृतवन्तम्। विधत्ते—  
यमलमिति। धनिकः पुमानत्तुं योग्याय शाल्यन्नपायसादिभोज्याय समर्थो ऽपि संविधातृमनुष्याभावादिना तन्न प्राप्नुयात्तस्यायं पशुः। वरुणः पर्जन्य

[[1099]]

प्रपा. १ अनु. १०) कृष्णयजुर्वेदीयतैत्तिरीयसंहिता।  
(नैमितिकपशुविधिः)  
मुखेन प्रकाशमावृत्य कार्ष्ण्य संपादयति। ततोऽस्य पशुवर्णस्य वरुणदेवत्यत्वम्।  
द्विपशुकं कर्म विधत्ते  
मैत्र ꣳ श्वेतमिति—संधिशब्द कालपरत्वेन देशपरत्वेन च द्वेधा सूत्रकारो व्याख्यातवान्—“अपां चौषधीनां च संधाविति प्रावृषि शरत्प्रतिपत्तौ वाऽपि वाऽपा चौषधीनां च संधौ ” इति। ऋत्वोर्मध्ये नदीक्षेत्रयोर्मध्य इति तस्यार्थः। ओषधीनामुपकारकत्वेन मित्रसंबन्धित्वम्। संधौ प्रयोग उभयरसोपजीवनेन प्रशस्तः। एतदेवाभिप्रेत्य संधिं प्रशंसति—  
अपां चौषधीनामिति। यूपस्य शाखाद्वयं विधत्ते—  
विशाख इति। विविधे शाखे यस्यायौ विशाखः। तदिदं सूत्रकारो दर्शयति“विशाखोयूप इति यदूर्ध्वं रशनायास्तद्विशाखं यद्वोपर्युमे शाखे अष्टाश्री सचषाले स्याताम् ” इति। दीर्घरोगिणो द्विपशुकं कर्म विधत्ते  
मैत्र ꣳ श्वेतमिति। मित्रो हि कूरं वरुणं शान्तं करोति। स च वरुणपाशान्मोचयति। तयोः पृथगुपक्रमः। पुष्टिकामस्य पशुं विधातुं प्रस्तौति  
देवा वा इति। प्रजापशुसमृद्धिः पुष्टिः। सा च मनुष्यमिथुने पशुमिथुने च संभवतीत्येवं देवा उपायमपश्यन्। दृष्ट्वा च तस्यां पुष्टौ सभ्यग्राधयितुं शक्ता नाभूवन्। तदानीमश्विनावूचतुः—आवयोरेवेषा पुष्टीः संबन्धिनी। तस्मादेतस्यां पुष्टावावाभ्यां विना मा वदध्यं संभाषणमेव मा कुरुतेति। तस्मात्सा पुष्टीरश्विनोरधीनाऽभवत्। विधत्ते—  
यः पुष्टिकाम इति। एकस्मिन्गर्भे सह जातौ यसौ। तयोर्मध्ये या स्त्री सा यंसी।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय—  
तैत्तिरीयसंहिताभाष्ये द्वितीयकाण्डे प्रथमप्रपाठके  
नवमोऽनुवाकः ।।९।।  
————  

### १० 
(अथ द्वितीकाण्डे प्रथमप्रपाठके दशमोऽनुवाकः)।  
आ॒श्वि॒नं धू॒म्र॑ललाम॒मा ल॑भेत॒ यो दुर्ब्राह्मणः॒

[[1100]]

श्री मत्सायणाचार्यविरचितभाष्यसमेता—— [२ द्वितीयकाण्डे——  
(नैमित्तिकपशुविधिः)  
सोमं॒ पिपा॑सेद॒श्विनौ॒ वै दे॒वाना॒मसो॑मपावा  
स्तां॒ तौ प॒श्चा सो॑मपी॒थं प्राऽऽप्नु॒ताम॒श्विना॑  
वे॒तस्य॑ दे॒वता॒ यो दुर्ब्रा॑ह्मणः॒ सोमं॒ पिपा॑स  
त्य॒श्विन॑वि॒व स्वेन॑ भाग॒धेयेनोपं॑ धावति॒ ता  
वे॒वास्मै॑ सोमपी॒थं प्र य॑च्छत॒ उपै॑नꣳ सोम  
पी॒थो न॑मति॒ यद्धू॒म्रो भव॑ति धूम्रि॒माण॑मे॒वा  
स्मा॒दप॑ हन्ति ल॒लाभः॑ (१) भ॒व॒ति॒ मु॒ख॒त  
ए॒वास्मि॒नन्तेजो॑ दधाति वाय॒व्यं॑ गोमृ॒गमा ल॑  
भेत॒ यमज॑घ्निवाꣳ समभि॒शꣳसे॑युरपू॑ता॒ वा  
ए॒तं वागृ॑च्छति॒ यमज॑घ्निवाꣳसमभि॒शꣳस॑न्ति॒  
नैष ग्रा॒म्यः प॒शुर्नाऽऽरण्यो॒ यद्रो॑मृ॒गो नैवैष॒  
ग्रामे॒ नार॑ण्ये॒ यमज॑घ्निवाꣳसमभि॒शꣳस॑न्ति  
वा॒युर्वै दे॒वानां॑ प॒वित्रं॑ वा॒युमे॒व स्वेन॑ भाग॒धे  
ये॒नोप॑ धावति॒ स ए॒व(२) ए॒नं॒ ए॒व॒य॒ति॒  
परा॑ची॒ वा ए॒तस्मै॑ व्यु॒च्छन्ति॒ व्यु॑च्छति॒ तमः॑  
पा॒प्मानं॒ प्र वि॑शति॒ यस्याऽऽश्वि॒ने श॒स्यमा॑ने  
सूर्यो॒ नाऽऽविर्भव॑ति सौ॒र्यं ब॑हुरू॒पमा ल॑भे  
ता॒मुमे॒वाऽऽदि॒त्यꣳ स्वेन॑ भाग॒धेये॒नोप॑ धावति॒  
स ए॒वास्मा॒त्तमः॑ पा॒प्मान॒मप॑ हन्ति प्र॒ती  
च्य॑स्मै व्यु॒च्छन्ती॒ व्यु॑च्छ॒त्यप॒ तमः॑ पा॒प्मा  
नꣳ॑ हते(३) ।।  
(ल॒लामः॒ स ए॒व षट्च॑त्वरिꣳ शच्च) ।

[[1101]]

प्रपा.१ अनु. १०]  
[नैमित्तिकपशुविधिः]  
इति कृष्णयजुर्वेदीयतैत्तिरीयसंहितायां द्वितीयाष्टके  
प्रथमप्रपाठके दशमोऽनुवाकः।।३०।।  
————  
(अथ द्वितीयकाण्डे प्रथमप्रपाठके दशमोऽनुवाकः)।  
अन्नाद्यमन्नमात्रं च वाञ्छतौ दीर्घरोगवान्।  
पुष्टीकामश्च नवम एतेषां पशवः श्रुताः।।  
अथ दशमेऽनुवाके नैमित्तिकाः पशवो विधातव्याः। तत्र दुर्ब्राह्मणस्य सोम पानेच्छां निमित्तीकृत्य पशुं विधत्ते—  
आश्विनमिति। मलिनश्वैत्यं धूम्रत्वम। ललाटे शौक्ल्येन लाञ्छितोऽवशिष्टे शरीरे धूम्रवर्णः पशुरश्विनोः प्रियः। दुर्बाह्मणलक्षणं बौधायन आह—  
“यस्य वेदश्च वेदी च विच्छिद्येते त्रिपुरुषम्।”  
स बै दुर्बाह्मणो नाम यश्चैव वृषलीपतिः” इति।  
पूर्वोक्तपुनरुत्सृष्टपशौ यो ब्राह्मणः तृतीयादित्युक्तत्वादीदृशो दुर्बाह्मणो नाधिकारी। अब तु सोमपाने श्रध्दालुत्वेनेच्छावत्वे सति दुर्बाह्मणोऽधिक्रियते। आश्विनग्रहब्राह्मणे तौ देवा अब्रुवन्नपूतौ वा इमौ मनुष्यचरा भिषजा इत्युक्तत्वादपूतयोरितरदेववत्सेमपातृत्वं नास्ति। वश्चाद्यज्ञस्य च्छिन्नं शिरःप्रतिसंधाय तेन तुष्टेभ्यो देवेभ्यः सोमग्रहं लब्धवन्ती। तदपि तत्रैवाऽऽम्रातम—“तौ बहिष्पवमानेन पवयित्वा ताभ्यामेतमाश्विनमगृह्णन्” इति। अतः समानशीलत्वाद्दुब्राह्मणस्य सोमं पिपासोरश्विनौ देवता। पशोर्घूम्रत्ववर्णेन दौर्ब्राह्मण्यलक्षण धूम्रिमाणं मालिन्यमस्मादपहन्ति। ललाटे शौक्ल्येनास्मिन्मुखद एव मुख्यमेव ब्रह्मवर्चसलक्षणं तेजो धत्ते। मिथ्यापवादं निमित्तीकृत्य कंचित्पशुं विधत्ते—  
वायव्यमिति। गोभिः सहारण्ये चरितुं गताद्वृषभात्कस्यांचिन्मृग्यामुत्पन्नो गोमृगः। उभयलक्षणदर्शनात्तथात्वं निश्चेयम्। कश्चित्पुरुषो ब्राह्मणं न हतवांस्तथाऽशङ्रकया तादृशं यं पुरुषं जना ब्रह्महेत्यपवदेयुस्तस्यायं पशुः। यद्यप्यस्य पुरुषस्य ब्रह्महत्याप्रयुक्तो नरको नास्ति तथाऽप्यपूता वागृच्छत्येतं निन्दारूपा वाक् शङकितैर्जनैः क्रियमाणा प्राप्नोत्येव। तामेव निन्दां निमित्तीकृत्यैव विहितो गोमृगो मुख्यो ग्राम्यो न भवति। मृग्यामुत्पन्नत्वात्। नापि मुख्य आर—

[[1102]]

श्रीमत्सायणाचार्यविरचितभाष्यसमेता—[२ द्वितीयकाण्डे  
[काम्येष्टियाज्यापुरोनुवाक्याविधानम्]  
ण्यो वृषभदुत्पन्नत्वात्। अभिशस्तस्य ग्रामे नास्ति वासो बन्धुभिः सह व्यवहाराभावात्। नापि वानप्रस्थादिवदरण्ये ग्रामवासित्वात्। देवानांमध्ये वायोः पवित्रत्वं द्रव्यशुध्दिहेतुत्वादवगम्यते। तच्च याज्ञवल्येन स्मर्यते——  
“रथ्याकर्दमतोयानि स्पृष्टान्यन्त्यश्ववायसैः ।  
मरुताऽर्केण शुध्यति पक्केष्टकचितानि च” इति।  
अनुष्ठितेऽप्यस्मिन्पशौ निन्दां केचिल्लौकिका न परित्यजन्तीतिचेत्तर्हि निदन्तु नाम ते। तथाऽप्यसावभिज्ञैः शिष्टैर्व्यवहार्य एव।  
सोमयागमध्य आश्विनशस्त्रकाले सूर्यानाविर्भावं निमित्तीकृत्य कंचित्पशुं विधत्ते——  
पराचिति। अग्निर्होता गृहपतिः स राजेत्यादिकं सहस्रसंख्याकामिऋग्भिरुपेतं शस्त्रमाश्विनम्। तच्चातिरात्रयागे रात्रिपर्यायनामकेषु शस्त्रेषु पठितेषूषःकालात्प्राग्वेला यामारब्धव्यम्। तस्मिञ्शस्त्रे शस्यमाने सति सूर्य उदित्वा मेघाद्यावरणमन्तरेण यदाऽऽविर्भवेत्तदा नायं पशुरपेक्षितः। यस्य यजमानस्य तदानीं नाऽऽविर्भवेदेतस्मै यजमानायेयं रात्रिर्व्युच्छन्ती प्रभातं प्राप्नुवती सती न सम्यक्प्राप्नोति। किंतु पराची व्युच्छती पराङ्मुखी तस्मिन्नपरक्ता सती प्रभातं प्राप्नोति। तदानीमयं यजमानः प्रकाशविरुध्दं नमः स्वर्गविरोधिनं पाप्मानं च प्रविशति। तादृशस्यायं पशुः, स च बहुरूपश्चित्रवर्णः। प्रतीची संमुखी तस्मिन्ननुरक्तेत्यर्थः। तेन पशुना तमः पाप्मानं चापहन्ति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय—  
तैत्तिरीयसंहिताभाष्ये द्वितीयकाण्डे प्रथमप्रपाठके  
दशमोऽनुवाकः।।१०।।  
———  

### ११ 
(अथ द्वितीयाष्ठके प्रथमप्रपाठक एकादशोऽनुवाकः)।  
इन्द्रं॑ वो वि॒श्वत॒स्परीन्द्रं॒ नरो॒ मरु॑तो॒ यद्ध॑  
वो दि॒वो या वः॒ शर्म॑। भरो॒ष्विन्द्रं॑ꣳ सु॒हव॑ꣳ

[[1103]]

प्रपा. १ अनु. ११] कृष्णयजुर्वेदीयतैत्तिरीयसंहिता।  
(काम्येष्टियाज्यापुरोनुवाक्याविधानम्)  
हवामहेऽꣳहो॒मुच॑ꣳ सु॒कृतं॒ दैव्यं॒ जन॑म्।  
अ॒ग्निं मि॒त्रं वरु॑णꣳ सा॒तये॒ भगं द्यावा॑पृथि॒वी  
म॒रुतः॑ स्व॒स्तये॑। म॒मत्तु॑ नः॒ परि॑ज्मा वस॒र्हा  
म॒मत्तु॒ वातो॑ अ॒पां वृष॑ण्वान्। शि॒शी॒तमि॑  
न्द्रापर्वता यु॒वं न॒स्तन्नो॒ विश्वे॑ वरिवस्यन्तु  
दे॒वाः। प्रि॒या वो॒ नाम॑ [१] हुवे॒ तु॒राणा॑म्।  
आ यत्तृ॒पन्म॑रुतो वावशा॒नाः। श्रि॒यसे॒ कं  
भानुभिः॒ सं मिमिक्षिरे॒ ते र॒श्मिप्रभि॒स्त ऋक्व॑  
भिः सुखा॒दयः॑। ते वाशी॑मन्त इ॒ष्मिणो॒ अभी॑  
रवो वि॒द्रे प्रि॒यस्य॒ मारु॑तस्य॒ धाम्‍नः॑। अ॒ग्निः  
प्र॑थ॒मो वसु॑भिर्नो॒ अव्या॒त्सोभो॑ रु॒द्रोभिर॒भि  
रक्षतु त्मना। इन्द्रो म॒रुद्भिर्ऋतु॒धा कृणो  
त्वादि॒त्यैर्नो॒ वरुणः॒ सꣳ शि॑शातु। सं नो॑ दे॒  
वो वसु॑मिर॒ग्निः सम् [२] सोम॑स्त॒नूभी॑  
रु॒द्रिया॑भिः। समिन्द्रो॑ म॒रुद्भि॑र्य॒ज्ञियैः॒ समा॑  
दि॒त्यैर्नो॒ वरु॑णो अजिज्ञिपत्। यथा॑ऽऽदि॒त्या  
वसु॑भि संबभू॒वुर्म॒रुद्भी॑ रु॒द्राः स॒मजा॑नता॒भि।  
ए॒वा त्रि॑णाम॒न्नहृ॑णीयमाना॒ विश्वे॑ दे॒वाः स  
म॑नसो भवन्तु। कुत्रा॑ चि॒द्यस्य॒ समृ॑तौ र॒ण्वा  
नरो॑ नृ॒षद॑ने। अर्ह॑न्तिश्चिद्यमि॑न्ध॒ते सं॑ज॒नय॑  
न्ति ज॒न्तवः॑। सं यदि॒षो बना॑महे॒ सꣳ ह॒व्या  
मानु॑षाणाम्। उ॒त द्यु॒म्‍नस्य॒ शव॑सः [३]

[[1104]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्येष्टियाज्यापुरोनुवाक्याविधानम्)  
ऋ॒तस्य॑ र॒श्मिमा द॑दे। य॒ज्ञो दे॒वानां॒ प्रत्ये॑ति  
सु॒म्‍नमादि॑त्यासो॒ मव॑ता मृड॒यन्तः॑। आ वो॒ऽ  
र्वाची॑ कुम॒तिर्व॑वृत्याद॒ꣳ होश्चिद्या व॑रिवो॒वित्त॒  
राऽस॑त्। शुचि॑र॒पः सू॒यव॑सा॒ अद॑ब्ध॒ उप॑  
क्षेति वृद्धव॑याः सु॒वीरः॑। नकि॒ष्टं॑ घ्‍न॒न्त्यन्ति॑  
तो न दू॒राद्य आ॑दि॒त्यानां॒ भव॑ति॒ प्रणी॑तौ।  
धां॒रय॑न्त आदि॒त्यासो॒ ज॒गत्स्था दे॒वा विश्व॑  
स्य॒ भुव॑नस्य गो॒पाः। दी॒र्घाधि॑यो॒ रक्ष॑माणाः  
[४] अ॒सु॒र्य॑मृ॒तावा॑न॒श्‍चय॑माना ऋ॒णानि॑।  
ति॒स्रो भूमी॑र्धारय॒न्त्रीꣳरुत द्यून्त्रीणि॑ व्र॒ता  
वि॒दथे॑ अ॒न्तरे॑षाम्। ऋतेना॑ऽऽदित्या॒ महि॑ वो  
महि॒त्वं तद॑र्यमन्वरुण मित्र॒ चारु॑। त्यान्‍नु  
क्ष॒त्रिया॒ꣳ अव॑ आदि॒त्यान्या॑चिषामहे। सु  
मृ॒डी॒काꣳ अ॒भिष्ट॑ये। न द॑क्षि॒णा वि चि॑कि  
ते॒ न स॒व्या न प्रा॒चीन॑मादित्या॒ नोत प॒श्चा॒।  
पा॒क्या॑ चिद्वसवो धी॒र्या॑ चित् [५] यु॒ष्मा  
नी॑तो॒ अभ॑यं॒ ज्योति॑रश्याम्। आ॒दि॒त्याना॒म  
व॑सा॒ नूत॑नेन सक्षी॒महि॒ शर्म॑णा॒ शंत॑मेन।  
अ॒ना॒गा॒स्त्वे अ॑दिति॒त्वे तुरास॑ इ॒मं य॒ज्ञं द॑  
धतु॒ श्रोष॑माणाः। इ॒मं मे॑ वरुण श्रुधी॒ हव॑  
म॒द्या च॑ मृडय। त्वाम॑व॒स्यरा च॑के। तत्त्वा॑  
यामि॒ ब्रह्म॑णा॒ वन्द॑मान॒स्तदा शा॑स्ते यज॑

[[1105]]

प्र.पा ०१अनु १) कृष्णयजुर्वेदीयतैत्तिरीयसंहिता  
[काम्येष्टियाज्यापुरोनुवाक्याविधानम्]  
मानो ह॒बिर्भिः॑। अहे॑डमानो वरुणे॒ह बो॒ध्यु  
रुशꣳस॒ मा न॒ आयुः॒ प्र मो॑षी [६] ।।  
(नामा॒ग्नि सꣳशव॑सो॒ रक्ष॑माणा धी॒र्या॑ चि॒देका॒न्नप॑ञ्चा॒शच्च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
प्रथमप्रपाठक एकादशोऽनुवाकः।। ११।।  
———  
वा॒य॒व्यं॑ प्र॒जाप॑ति॒स्ता वरु॑णं देवासु॒रा ए॒ष्व॑सावा॑दि॒त्यो दश॑र्षभा॒मिन्द्रो॑  
ब॒लस्य॑ बार्हस्प॒त्यं व॑षट्‍का॒रो॑ऽसौ सौ॒रीं वरु॑णमाश्वि॒नमिन्द्रं॑ वो॒ नर॒ एका॑दश (११)।  
वा॒य॒व्य॑माग्ने॒यीं कृ॑ष्णग्री॒वीम॒सावा॑दि॒त्यो वा अहोरा॒त्राणि॑ वषट्‍का॒रः प्र॑जन  
यि॒ता हु॑वे तु॒राणां॒ पञ्च॑षष्टिः।।६५।।  
हरि ॐ।  
इति तैत्तिरीयसंहितायां द्वितीयाष्टके प्रथम  
प्रपाठकः ।।१।।  
———  
(अथ द्वितीयाष्टके प्रथमप्रपाठके एकादशोऽनुवाकः।  
दौर्ब्राह्मण्यभिशापौ च सूर्योविर्भाववर्जनम्।  
निर्मितीकृत्य दशमे पशवः समुदीरिताः।।  
तैरतैर्दशाभिरनुवाकैः काम्यपशवः समापिताः। अथैकादशेऽनुवाके काम्येष्टि याज्या (पुरोनुवाक्य) उच्यन्ते।  
तस्मिंश्च काम्येष्टिकाण्डे पूर्वोदाहृतात्सोमारौद्रचरोरूर्ध्वं द्विहृविष्का काचिदिष्टिरेवमाम्नायते  
‘ऐन्द्रमेकादशकपालं निर्वपेन्मारुतꣳ सप्तकपालं ग्रामकाम इन्द्रं चैव मरुतश्च स्वेन भागधेयेनाप धावति त एवास्मै सजातान्प्र यच्छन्ति ग्राम्येव भवति” (सं. का. २प्र. २अ. ११) इति।  
१३९

[[1106]]

श्रीमत्सायणाचार्यविरचितभाष्यसमेता (२ द्वितीयकाण्डे  
(काम्येष्टियाज्यापुरोनुवाक्यबिधानम्)  
प्रकृतौ सह प्रयुज्येमानयोरपि द्वयोः पुरोडाशयोरेकस्मिन्नेवाधिश्रयणम्। इह तु तद्वाधितुं विधत्ते  
“आहवनीय ऐन्द्रमधि श्रयति गार्हपत्ये मारुतं पापवस्यसस्य विधृत्यै” [सं. का. २प्र. अ. १] इति।  
पापेन वस्यसं वसुमत्तरं पापवस्यसं पापाधिक्यापेतमित्यर्थः मरुतामुग्रदेवत्वात्तदीयं हविः पापवस्यसम्। ऐन्द्रस्य तद्धविषो विभागेनावधाणार्थं भिन्नाग्नावधिश्रयणम तत्रत्यकपालसंख्यां प्रशंसति  
“सप्तकपालो मारुतो भवति सप्तगणा वै मरुतो गणश एवास्मै सजातानवरुन्धे” (सं. का. २प्र. २अ. ११) इति।  
ईदृङ्गचेत्यादिनोक्ताः सप्तसंख्याका मरुत एको गणः। तथाविधाश्च गणाः सप्तसंख्याकाः। तेषां हविष्प्रदानेन गणशो बहुविधगणरूपान्भ्रातृमित्रभृत्यदीनवरुन्धे।  
प्रकृतौ सामिधेनीसंघानुवचनात्प्रागेव हविरासादनं, तदपवदितुं विधत्ते  
“अनूच्यमान आ सादयति विशमेवास्मा अनुवर्त्मानं करोति” (सं. का. २प्र. २अ. ११) इति।  
अत्र सूत्रकारः “ऐन्द्रमासादयति सामिधेनीप्वनूच्यमानासु मारुतम्” इति।  
यजमानास्यानुकूलं वर्त्म वर्तन यस्या विशः सेयमनुवर्त्मा।  
अनयोरुभयोर्हविषोर्याज्यानुवाक्यानां पूर्वकाण्ड एव समाम्नातानां प्रतीकानु दाहरतिइन्द्र व इति।  
प्रथमं युग्मं षष्ठप्रपाठकस्यान्त्यानुवाके पठितम्। द्वितीयं युग्मं यु पञ्चमप्रापठकस्यान्त्यानुवाके पठितम्। तदर्थस्तु तत्रैव द्रष्टव्यः।  
उक्तामेवेष्टिं फलान्तराय विधत्ते  
“एतामेव निर्वपेद्यः कामयेत क्षत्त्राय च विशे च समदं दध्यामित्यैन्द्रस्यवद्यन्ब्रूयादिन्द्रायानु ब्रूहित्याश्राव्य ब्रूयान्मरुतो यजेति मारुतस्यावद्यन्ब्रूयान्मरुद्भयोऽनु ब्रूहित्याश्राव्य ब्रूयादिन्द्रं यजेति स्व एवैभ्यो भागधेये समदं दधाति वितृꣳ हाणास्तिष्ठन्ति” (सं. का. २प्र. २अ. ११) इति।

[[1107]]

कृष्णयजुर्वेदीयतैत्तिरीयसंहिता।  
(काम्येष्टियाज्यापुरोनुवाक्यविधानम्)  
मदेन सह वर्तत इति समदः कलहः। राज्ञः प्रजायाश्च परस्परं कलहं कुर्यामिति कामयितुरियामिष्टिः। अस्यामिष्टावयं प्रकृतेर्विशेषः – प्रकृतावाग्नेययस्यावदानकाले पुरोनुवाक्याप्रैषमुक्त्वा तदाश्रावणादूर्ध्वमाग्नेययाज्याया एव प्रैषं वदेत्, न तु देवतान्तरयाज्यायाः । सह त्वन्यविषयोऽनुवाक्याप्रैषोऽन्यविषयश्च याज्याप्रैष इति। एवं च सत्येभ्य इन्द्रमरुद्भ्यः स्वस्वभागे कलहं कृतवान्भवति। तदीयकलहानुसारेण राजा विशश्च वितृंहाणा विशेषेण परस्परं हिंसां कुर्वाणास्तिष्ठन्ति।  
कलहसमाधानकामस्य तामेवेष्टीं विधत्ते  
“एतामेव निर्वपेद्यः कामयेत कल्पेरन्निति यथादेवतमवदाय यथादेवतं यजेभ्दागधेयेनैवैनान्यथायथं कल्पयति कल्पन्त एव” (सं. का. २ प्र. २ अ. ११) इति।  
कल्पेरन्परस्परकलहरहिता भवेयुः। एतानिन्द्रमरुतः स्वस्वभागभाजिनः कल्पयति। तथा सति राजा विशश्च कल्पन्त एव कलहरहिता स्निग्धा भवन्त्येव। एतयोः कलहतत्समाधानार्थेष्ट्योः पूर्वोदाहृता एव याज्यानुवाक्याः ।  
इष्ट्यन्तरं विधत्ते—  
“ऐन्द्रमेकादशकपालं निर्वपेद्वैश्वदेवं द्वादशकपालं ग्रामकाम इन्द्रं चैव विश्वाꣳश्च देवान्त्स्वेव भागधेयेनेप धावति त एवास्मै सजातान्प्र यच्छति ग्राम्येव भवति” (सं. का. २ प्र. २ अ. ११) इति।  
प्रकृतौ हविर्द्वयस्य सहावदानं नास्ति। अत्र तु तद्विधते—  
“ऐन्द्रस्यावदाय वैश्वदेवस्याव द्येदयैन्द्रस्योपरिष्टादिन्द्रियेणैतास्मा उभयतः सजातान्परि गृह्णाति” (सं. का. २ प्र. २ अ. ११) इति।  
द्विर्हाविषोऽवद्यतीति श्रुतत्वादकेकस्य हविषो द्विर्द्विरवदान सहकर्तव्यम्। तथा सत्यत्र सकृदैन्दमवदाय ततो वैश्वदेवं द्विरवद्येत्पुनरप्युपरिष्टादैन्द्रमवद्येत। एवं सति यजमानार्थ सजातान्ग्रामनिवासिनः सर्वानुभयोः पार्श्वयोरिन्द्रियसामर्थ्ययुक्तान्करोति। अथ दक्षिणाविशेषं विधत्ते—  
“उपाधाय्यपूर्वयं वासो दक्षिणा सजातानामुपहित्यै” [सं. का. २ प्र. २ अ. ११] इति।  
वस्त्रस्योभयपार्श्वान्तयोरुपानीय स्थापनीयं रक्तसूत्रमुपाधाय्यं, तच्च पूर्वमेवोपानयनकाले वस्त्रं याति प्रामोतीति पूर्वयम्, उपाधाय्यं पूर्वयं यस्मिन्वाससि तदु

[[1108]]

श्रीमत्सायणाचार्यविरचितभाष्यसमेता—[२ द्वितीयकाण्डे  
[काम्येष्टियाज्यापुरोनुवाक्याविधानम्]  
पाधाय्यपूर्वयम्। अत एव सूत्रकारः—“उपाध्यायपूर्वयं वासो दक्षिणा (णेति) चित्रात्तम” इत्यर्थः (दिः) । सादृश्य वाससो दानं सजातानामुपहित्यै यजमान सेवायै संपद्यते।  
अस्यामिष्टौ पुरोनुवाक्यामाह—भरोष्बिन्द्रमिति।  
इन्द्रमग्न्यादिदेवां श्च भरेषु भ्रियमाणेषु संपाद्यमानेषु हविःषु हवामह आहवयामः। किमर्थं, सातये देवेभ्यो हविर्दानाय, स्वस्तये यजमानस्य श्रेयसे च। कीदृशमिन्द्रं, सुहवं सुखेनाऽऽह्वातुं शक्यम्। अहोमुचं पापान्मोचयितार, सुकृतं शोभनं हितं करोतीति सुकृतं, दैव्यं दिवि भवं, जनं जनयितारं वृष्टिद्वारेण सस्याद्युत्पादकम्। अत्र पूर्वार्धस्येन्द्रविषयत्वादुत्तरार्धस्येतरबहुदेवविषयत्वाच्च हविर्द्वयस्यैकैव पुरोनुवाक्या।  
तत्रैव याज्यामाहममत्तु न इति।  
परितः सर्वतो जेमनं भक्षणं यस्याग्नेः सोऽयं परिज्मा। स च नोऽस्मन्ममत्तु हर्षयतु। वासरस्य हन्ता गमयिता सूर्यः स च नो ममत्तु वातो नो ममत्तु। अपां वृषण्वान्वर्षकः पर्जन्यदेवो नो ममत्तु। प्रवतशब्देन कैलासादिपर्वतवासिदेवविशेषो हिमवान्वाऽभिधीयते। आश्वमेधिकेषु पशुविधिषु हिमवतो हस्तीति देवत्वश्रवणात्। हे इन्द्रापर्वतौ युवां नोऽस्माञ्शिशीतं तनू कुरुतंम्। पापबहुलानामस्माकं पापक्षयस्तनूकरणम्। तत्तेन हविष्प्रदानेन विश्वेदेवा नोऽस्मान्वरिवस्यन्तु परिचर्यासमये कृपयाऽवलोकयन्तु।  
इष्ट्यन्तरं विधत्ते—“पृश्निनै दुग्धे प्रैयङ्गत्वं चरुं निर्वपेन्मरुभ्द्यो ग्रामकामः पृश्निये वै पयसो मरुतो जाताः पृश्नियै प्रियङ्गनो मारुताः खलु वै देवतया सचाता मरुत एव स्वेन भागधेयेनोप धावति त एवास्मै सजातान्प्र यच्छन्ति ग्राम्येव भवति” (स. का. २ प्र. २ अ. ११) इति।  
पृश्निः श्वेता गौस्तादृश्या गोर्मरुतां प्रियंगूनां (णां) चोत्पत्तिप्रसिध्दिः शाखान्तरीयार्थवाहे द्रष्टव्या। पृश्नियै प्रियंगव इत्यत्र पयसो जाता इत्यनुवर्तते। एकोदरत्वात्प्रियंगूनां(णां) मरुद्देवत्यत्वम्।  
विधत्ते—“प्रियवती याज्यानुवाक्ये भवतः प्रियमेवैन ꣳ समानाना करोति द्विपदा पुरोनुवाक्या भवति द्विपद एवाव रुन्धे चतुष्पदा याज्या चतुष्पद एव पशूनव रुन्धे” (सं. का. २ प्र. २अ. ११) इति।

[[1109]]

प्रपा. १ अनु. ११) कृष्णयजुर्वेदीयतैत्तिरीयसंहिता)।  
(काम्येष्टियाज्यापुरोनुवाक्याविधानम्)  
प्रियशब्दोऽस्ति ययोस्ते ऋचौ प्रियवत्यौ। ते चोदहरिष्येते। तत्प्रयोगाद्यजमानस्य समानानां मध्ये प्रियत्वम। तयोऋचोर्विद्यमानं पापप्राप्तं द्विपद(दा) त्वं चतुष्पद (दा) त्वं च मनुष्यप्राप्त्या पशुप्राप्त्या च प्रशस्यते।  
तत्र पुरोनूवाक्यां द्विपदामाह—प्रिया इति। मरुतस्तुराणां हविःस्वीकरं प्रति त्वरमाणानां वो युष्माकं प्रिया नाम प्रियाणि नामानि आहुव आह्वयामि। यद्यस्माद्यूयं तृपत्तृप्तिं वावशानाः कामयमानाः स्थ तस्मादाह्वयामि।  
तत्रैव चतुष्पदां याज्यामाह—श्रियसे कमिति। ते मरुतः पुरोवातरूपाः सन्तः कं सुखं श्रियसे प्राणिभिराश्रयितुं भानुभिर्भासकै रश्मिभिः सूर्यरश्मिभिः सहिताः संमिमिक्षिरे मेढुं वृष्ट्या भूमिं सम्यक्सेक्तुमिच्छन्ति। ते मरुत ऋक्वभिर्याज्यापुरो नुवाक्यरूपाभिऋग्भिः स्तुताः सन्तः सुखादयः शोभनं हविः खादितवन्तो भक्षितवन्तः। ततस्ते मरुतो वाशीमन्त उत्साहजनितघोषरूपबहुविधशब्दवन्त इष्मिणः स्वगृहान्प्रति गतिमन्तोऽभीरवः स्वकार्यस्य निष्पन्नत्वेन विघ्नकारिभ्योऽसुरेभ्यो भयरहिताः प्रियस्य मारुतस्य धान्नो मरुतां संबन्धि यत्प्रियं स्थानं तद्विदेः लब्धवन्तः।  
इष्ट्यन्तरं विधातुं प्रस्तौति—  
“देवासुराः संयत्ता आसन्ते देवा पिथो विप्रिया आसन्तेऽन्योन्यस्मै ज्यैष्ठ्यायातिष्ठमानाश्चतुर्धा व्यक्रामन्नग्निर्वसुभिः सोमो रुद्रैरिन्द्रो मरुद्भिर्वरुण आदित्यैः स इन्द्रः प्रजापतिमुपाधावत्तमेतया संज्ञान्याऽयाजयदग्नये वसुमते पुरोडाशमष्टाकपालं निरवपत्सोमाय रुद्रवते चरुमिन्द्राय मरुत्वते पुरोडाशमेकादशकपालं वरुणायाऽऽदित्यवते चरुं ततो वा इन्द्रं देवा ज्यैष्ठ्यायामि समजानत” (सं. का. २ प्र. २ अ. ११) इति।  
देवा असुराश्च यदा युद्धार्थमुद्यतास्तदानीमहमेव ज्येष्ठो भविष्यामि नेतर इत्येवं परस्परं ज्यैष्ठ्यमनङ्गीकुर्वाणा देवाः परस्परं प्रियरहिताः सन्तः सेनां चतुर्धा विभज्य विविधं यथा भवति तथा प्रक्रान्तवन्तः। तत्र वसुभिः सहितोऽग्निरेकः संघः। रुद्रैः सहितः सोमो द्वितीयः संघः। मरुद्भिः सहित इन्द्रस्तृतीयः संघः। आदित्यैः सहितो वरुणश्चतुर्थः संघः। तदानीमीन्द्रः प्रजापतिमुपसेव्य तदुपदेशेन

[[1110]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्येष्टियाज्यापुरोनुवाक्याभिधानम्)  
संज्ञानीनामिष्टिं कृतवान्। तत ऊर्ध्वमिष्टिसामर्थ्यादपगतमत्सरा देवा ज्यैष्ठ्यार्थमिन्द्रं सम्यगम्यनुज्ञातवन्तः। सम्यग्ज्ञायते ययेष्ठ्यासौ संज्ञानी। तानूनप्त्रार्थवादत्वेन संज्ञान्या अननुष्ठितत्वान्नास्ति कस्यचित्प्राधान्यं, किंतु स्वकार्यसिद्धिमभिप्रेत्य सर्वे मात्सर्यं जहुः। इह त्विष्टिप्रसादादिन्द्रस्य प्राधान्यम। एतच्चोभयं कल्पभेदाद्युगभेदाद्वा द्रष्टव्यम्।

विधत्ते “यः समानैर्मिथो विप्रियः स्यात्तमेतया संज्ञान्या याजयेदग्नेय वसुमते पुरोडाशमष्टाकपालं निर्वपेत्सोमाय रुद्रवते चरुमिन्दाय मरुत्वते पुरोडाशमेकादशकपालं वरुणायाऽऽदित्यवते चरुमिन्द्रमेवैनं भूतं ज्येष्ठ्याय समाना अभि संजानते वसिष्ठः समानानां भवति” (सं. का. २ प्र. २ अ. ११) इति।

इन्द्रमेव भूतं स्वामिनमेव सन्तमेनं यजमानं ज्येष्ठ्यार्थं सभ्यगभ्यनुजानन्ति। ततोऽयं समानानां वसिष्ठो वासयितृतमः पालको भवति। तत्र पुरोनुवाक्यामाह अग्निरिति।  
वसुभिः सहितोऽग्निः प्रथमसंघाधिपतिर्नोऽस्मानवतु। रुद्रैः सहितः सोप्रस्त्मनास्वयमेव प्रीतिपुरःसरमाभिरक्षतु। मरुद्भिः सहितः इन्द्र ऋतुधा तत्तदृतूचितभोगधारिणोऽस्मान्करोतु। आदित्यैः सहितो वरुणो नोऽस्मान्संशिशातु संशितव्रतान्सम्य गनुष्ठितव्रतान्करोतु। तत्रैव याज्यामाह—सं नो देव इति।

वसुभिः सहितोऽग्निर्देवो नोऽस्मान्समजिज्ञिपत्सम्यगनुष्ठानं ज्ञापयतु। रुद्रसंबन्धिनीभिस्तनूभिः सहितः सोमः समजिज्ञिपत्। यज्ञयोग्यैर्मरुध्दिः सहित इन्द्रः समजिज्ञिपत्। आदित्यैः सहितो वरुणः समजिज्ञिपत्। तत्रैवविकल्पितामन्यां याज्यामाह—यथाऽऽदित्या इति।

पूर्वोक्तेषु संघचतुष्टयमध्यवर्तिषु देवेषु यथा वरुणसमीपवर्तिन आदित्या अग्निसमीपवर्तिभिर्वसुभिः संबभूवः संमताः प्रीतियुक्ता बभुवुः, यथा चेन्द्रसमीवार्तिभिर्मरुभ्दिः सह सोमसमीपवर्तिनो रुद्रा अभिसमजानत ज्यैष्ठ्यं सम्यगभ्यनुज्ञातवन्तः, त्रीणि नामान्याहवनयिगार्हपत्यदक्षिणाग्निरूपाणि हव्यवाहनकव्यवाहनसहरक्षोरूपाणि वा यस्याग्नेः सोऽग्निस्त्रिणामा हे त्रिणामन्नेवा, एवमेव यथा रुद्रादयस्तद्वद्विघे देवा अन्येऽपि रुद्रादिसमीपवर्तिनो देवाः सर्वेऽहृणीयमाना वैरिभिर

[[1111]]

प्रपा. १ अनु. ११) कृष्णयजुर्वेदीयतैत्तिरीयसंहिता।  
(काम्येष्टियाज्यापुरोनुवाक्याभिधानम्)  
नपह्रियमाणविभूतयः समनसः परम्परं समानमनस्का भवन्तु। यद्यप्यत्र चत्वारि हवींषि तथाऽपि सहप्रदातेन पुरोनुवाक्याया भेदो नास्ति, तथा याज्याया अपि यथा पूर्वत्र ग्रामकामं प्रति विहितयोरैन्द्रवैश्वदेवहविषोः सहप्रदानात्पुरोनुवाक्यादिभेदो नास्ति। अत्रैव स्विष्टकृतः पुरोनुवाक्यामाहकुत्राचिद्यस्येति।

यस्य स्विष्टकृद्देवस्य समृतौ संततौ सत्यां नृषदने मनुष्यस्थाने ग्रामगृहादौ कुत्राचिद्यत्र कुत्रापि नरो मनुष्या रण्वा रममाणास्तिष्ठन्ति, किंच यं स्विष्टकृद्देवमर्हन्तश्चिन्मन्त्रविशेषैः पूजयन्त एव तदीयाहुत्यर्थमिन्धते वह्विं प्रज्वलयन्ति, प्रज्वाल्य च जन्तबो यजमानाः संजनयन्ति समीचीनं फलमुत्पादयन्ति, तादृशः स्विष्टकृद्देवः प्रसीदत्विति शेषः।

तत्रैव याज्यामाहसं यदिष इति। यद्यस्मात्कारणदिष इष्यमाणान्यन्नानि संवनामहे स्विष्टकृद्देवप्रसादेन सम्यग्भजामः, मानुषाणां यजमाननां हव्या होमयोग्यानि द्रव्याणि संवनामहे, उतापि च द्यन्नस्य धनस्य शवसो बलस्य ऋतस्य यज्ञस्य च रश्मिं रश्मिवत्प्रकाशमुत्कर्षमाददे स्वी कुर्मः, तस्मात्कारणादेवमनुग्रहीतारं स्विष्टकृद्देवं भजाम इति शेषः।

इष्ट्यन्तरं विधत्ते “आदित्येभ्यो भुवद्वद्भ्यश्चरुं निर्वपदे्भूतिकाम आदित्यावा एतं भूत्यै प्रति नुदन्ते योऽलं भूत्यै सन्भूतिं न प्राप्नोत्यादित्यानेव भुवद्वतः स्वेन भागधेयेनो प धावति त एवैवं भूतिं गमयन्ति भवत्येव ” (सं. का. २प्र. ३अ.१) इति।

यदीययोर्याज्यापुरोनुवाक्ययोर्भुवच्छब्दः श्रूयते त एत आदित्या भुवद्वन्तः। यद्यपि पुरोनुवाक्यायां भवता मृडयन्त इति भवतेत्ययं शब्दः पठितः, यद्यपि च याज्यायां भवति प्रणीताविति भवतीत्येष शब्दः पठितो न तु भुवच्छब्दः क्काप्यस्ति, तथाऽपि वर्णविकारमभिप्रेत्य भुवद्वद्भ्य इत्युच्यते। एवमन्यत्रापि वायवे नियुत्वत आलभेत, अग्नेय पथिकृत इत्यादौ विशेषणैर्याज्यानुवाक्यागताः शब्दः स्मर्यन्त इति द्रष्टव्यम्। ते च याज्यादिगताः शब्दास्तत्तत्प्रकृतोचितफलस्य सूच

[[1112]]

रीमत्सायणाचार्यविरचितभाष्यसमेता – [२ द्वितीयकाण्डे  
(काम्येष्टियाज्यापुरोनुवाक्याभिधानम्)  
काः। अतोऽत्रापि भूतिसूचकभुवच्छब्दवन्त इत्युक्तं भवति। तथा सति भुवद्वन्तः फलत्वेन दादव्यभूतिमन्त इत्यर्थोऽपि लभ्यते।

तत्र पुरोनुवाक्यामाह—यज्ञो देवानामिति। अथं यज्ञो देवानां सुम्नं सुखं प्रत्येति गच्छति प्रवर्तते। हे आदित्यसो यूयमस्मान्मृडयन्तः सुखयन्तो भवत तिष्ठत। युष्माकं सुमतिरनुग्रहबुध्दिरर्वाचीनेष्बस्मासु प्रवृत्ता सती, आववृत्यादावर्तताम्। या सुमतिरंहोश्चिदस्मदीयपापादपि आवर्तते पापं विनाशयतीत्यर्थः। सा सुमतिर्वरिवोवित्तराऽसदतिशयेन परिचर्याभिज्ञा भवतु।

तत्रैव याज्यामाह—शुचिरप इति। अथं यजमानः शुचिः सन्नपोऽनुष्ठीयमानं कर्मोपक्षेति समीपे प्राप्नोति। कीदृशोऽयं, सूयवसाः शोभनं यवसं तृणं तेनोपलक्षितमन्नादिभोग्यं यस्य सोऽयं सूयवसाः अदब्धः कैरपि शत्रुभिरतिरस्कृतः, वृध्दं दीर्घ वय आयुर्यस्यासौ वृध्दवयाश्चिरजीवीत्यर्थः। शोभना वीराःपुत्रा भृत्याश्च यस्यासौ सुवीरः। य ईदृशो यजमान आदित्यानां प्रणीतौ प्रणयने कर्मणि भवति प्रवर्तने तं यजमानं शत्रवोऽन्तितः समीपे नकिर्घ्नन्ति न विनाशयन्ति। दूरादपि न घ्नन्ति। नकिः शब्दो निषेधवाची।

इष्ट्यन्तरं विधत्ते—“आदित्येभ्यो धारयद्वद्भ्यश्चरुं निर्वपेदपरुध्दो वाऽपरुघ्यमानो वाऽऽदित्या वा अपरोद्धार आदित्या अवगमयितार आदित्यानेव धारयद्वतः स्वेन भागधेयेनोप धावति त एवैनं विशि दाध्रत्यनपरुध्यो भवति” (सं. का. २ प्र. ३ अ. १) इति।  
धारयच्छब्दो यदीययोर्याज्यानुवाक्ययोप्रविर्तते त इमे धारयद्वन्तः। स्थानभ्रष्ट स्वस्थाने धारयितुं क्षमा इति तस्य पदस्य पर्यवसितार्थः। ये राजा पूर्व स्वराष्ट्राद्वैरिणा निःसारितः सोऽपरुध्दः यस्त्विदानीं निःसार्यते सोऽपरुध्यमानः, तयोरन्यतरस्येयमिष्टिः अपरोध्दारः पर्वं निःसारयितारः। अवगमयितार इदानीं निःसारयितु द्युताः अथवा पुनः स्वराष्ट्रं प्रापयितारः। विशि स्वराष्ट्रगतप्रजायां दाध्रति धारयन्ति स्थापयन्तीत्यथः। ततोऽयं वैरिभिरपरोध्दुमशक्यो भवति।

तत्र पुरोनुवाक्यामाह धारयन्त इति। आदित्या अस्मदभिमतं कुर्वन्त्विति वाक्यशेषः। कीदृशाः, धारयन्तोऽपरुध्दं यजमानं स्वराष्ट्रे स्थापयन्तः, जगत्स्थाः

[[1113]]

प्रपा.। अनु. ११] कृष्णयजुर्वेदीयतैत्तिरीयसंहिता।  
(काम्येष्टियाज्यापुरोनुवाक्याविधानम्)  
कृत्स्तं जगदनुग्रहीतुं तत्र तत्र तिन्ष्ठति, यद्वा जगध्दारयन्त इत्यत्रान्वयः। स्थाः स्थिताः, देवा दीव्यन्तः। विश्वस्य भुवनस्य गोपाः पालयितारः, जगध्दारयितुं दीर्घभूता धीर्येषां ते दीर्घधियः असवः प्राणास्ते यस्य सन्ति सोऽयं यजमानोऽसुरस्तस्मै हितमिदं कर्मासुर्यम्। यद्वा राक्षसवद्वाको राजाऽसुरस्तन्निबारणायोपयुक्तमिदं कर्मासुरवदिति असूर्यं, तद्रक्षमाणः ऋसं सत्यं स्वराष्ट्रे यजमानं स्थापयाम इत्येतादृशवचनं तद्युक्ता ऋतावानः, ऋणानि चयमाना अपरोद्धुर्वैरिणो दारिद्र्यसंपादनेन बहुन्यृणानि संपादयन्तः।

तत्रैव याज्यामह—तिस्त्रो भूमीरिति। हेऽर्यमन्वरुण मित्र, एतैस्त्रिभिर्नाभ भिरुपलक्षिताः सर्वेऽपि द्वादशाऽऽदित्या वो युष्मांक तन्महित्वं माहात्म्यं चारु रमणीयं महि महदधिकं च। कयं माहात्म्याधिकं तदुच्यते—तिस्रो भूमीः स्वर्गंमर्त्यपातालरूपा धारयन्धरितवन्तः। अपि च त्रीन्द्यून्सूर्यचन्द्रवह्निगतान्प्रकाशन्धारितवन्तः। तत्र सूर्यरश्मिरूपस्य प्रकाशस्य धारयितृत्वं स्पष्टम्। सूर्यरश्मय एव जलमयेन चन्द्रमण्डलेन व्यवहिताः शीतस्पर्शा अभिभूतोष्णस्पर्शा ज्योत्स्नारूपेणावभासन्त इति केषांचिन्मतम्। एतदेवाभिप्रेत्य श्रूयते—“सुषुम्रः सूर्यरश्मिश्चन्द्रमा गन्धर्वः” इति। अग्निदीप्तेरादित्यसंबधश्च स्पष्टमेव श्रूयते—“उद्यन्तं वावाऽऽदित्यमग्निरनुसमारोहति इति। तस्मात्प्रकाशत्रयबारयितृत्वं युक्तम्। किंचैषां यजमानानां विदये यज्ञे यानि त्रीणि व्रतान्यन्सःस्थितानि मनोवाक्कायकर्म निष्पाद्यानि वा नित्यनैमित्तिककाम्यरूषाणि या तानि सर्वाणि ऋतेन पालयिष्माम इत्येतादृशेन सत्यवचनेन धारितवन्तः।”

अत्र पूर्वमपरुद्धस्य नास्ति विशेषाङ्गोपदेशः। अपरुध्यमानस्य तु प्रयोगे सोऽस्ति। तत्र कंचिन्मन्त्रमुत्पाद्य विनियुङ्गक्ते—  
“अदितेऽनु मन्यस्वेत्यपरुध्यमानोऽस्य पदमा ददीतेऽयं वा अदितिरियमेवास्मै राज्यमनु मन्यते” (सं. का. २ प्र. ३ अ. १) इति।  
हेऽदिते भूमे त्वमनुमन्यस्व राष्ट्रप्रवेशार्थं मामनुमन्यस्वेत्येतं मन्त्रमुच्चारयन्नस्य शत्रोः पदाङ्कितभूरज आददीत। इयं पृथिव्येवादितिशब्दवाच्या, सैवास्या अपरुध्यमानार्थं राज्यमङ्गी करोति।

[[1114]]

श्रीमत्सायणाचार्यविरचितभाष्यसमेता—[२ द्वितीयकाण्डे—  
[काम्येष्टियाज्यापुरोनुवाक्याविधानम्]  
मन्त्रान्तरमुत्पाद्य व्याचष्टे—  
“सत्याऽऽशीरित्याह सत्यामेवाऽऽशिषं कुरुते” (सं. का. २ प्र. ३ अ. १) इति।  
आशीरस्पदपेक्षितं फलं सत्यमस्त्विति शेषः।  
अन्यं मन्त्रमुत्पाद्य व्याचष्टे—  
“इह मन इत्याह प्रजा एवास्मै समनसः करोति” (सं. का. २ प्र. ३ अ. १) इति।  
इह मदीये राष्ट्रप्रवेशे प्रजानां मनोऽनुकूलं भवत्विति शेषः।  
पुनरपि मन्त्रान्तरमुत्पाद्य व्याचष्टे—  
“उष प्रेत मरुतः सुदनव एना विश्पतिनाऽभ्यमु राजनभित्याह। मारुती वै विड्ज्येष्ठो विश्पतिर्विशैवैन राष्ट्रेण समर्धयति” (सं. का. २ प्र. ३ अ. १) इति।  
हे सुदानवः सुष्ठुराष्ट्रप्रवेशदातारो मरुतो यूयमेना विश्पतिनैतेन विरोधिना राष्ट्रपतिना सह योद्धुममुं वीरसिंहवर्माणं संजिहीर्षमाणमपरुध्यमानं राजानमभिमुखीकृत्योपप्रेत समीपे गच्छेत। अस्मिन्मन्त्रे विष्पतिनेति यदुक्तं तत्र या विट्प्रजा सा मरुतामधीनत्वान्मारुती, तस्या विशः पतिज्येष्ठोऽपरोध्दा, तेन ज्येष्ठेन विश्पतिना सह योद्धुमित्येवं ब्राह्मणेनोक्तस्य व्याख्यानस्य शेषः पूरणीयः। एतस्य ब्राह्मणव्याख्यानमन्त्रस्य पाठे सति प्रजया देशेन चैनं यजमानं समृध्द करोति। एतेषां मन्त्राणां विनियोगमापस्तम्बो दर्शयति—“हविष्कता वाचं विसृज्योप प्रेत मरुत सुदानव इति यजमानमभ्येति सत्याऽऽशीरिति यजमानस्योत्तरे वाससि पदै कदशं निवपतीह मन इत्युरसि शेषं निवपति” इति।

अत्र कंचित्प्रयोगविशेषं क्रमेण विधत्ते—

“य परस्ताद्ग्राम्यवादी स्यात्तस्य गृहाद्वीहीना हरेच्छुक्लाꣳश्च कृष्णाꣳश्च विचिनुयाद्ये शुक्ला स्युस्तमादित्यं चरुं निर्वपेदादित्या वै देवतया विडविशमेवाव गच्छति” सं. का. २ प्र. ३ अ. १ ) इति।

ग्रामेभ्यो हितं ग्राम्यं तद्राज्ञोऽग्रे वदतीति ग्राम्यवादी। स द्विविधः—अन्तर

[[1115]]

(प्रपा. १ अनु. ११) कृष्णयजुर्वेदीयतैत्तिरीयसंहिता।  
(काम्येष्टियाज्यापुरोनुवाक्याविधानम्)  
ङ्गो बहिरङ्गश्च। तत्र बहिरङ्गः सभायामेय वदति। अन्तरङ्गःस्तु सभायाः परस्तादन्तःपुरे गत्वा गूढं हितं वदति तस्य गृहाद्व्रीहीनाहरेत्। विट्शब्दवाच्यायाः प्रजाया आदित्यदेताकत्वादादित्य चरुणा विशमेव प्राप्नोति।

विभक्तानां द्विविधतण्डुलानी मध्ये शुक्लैरादित्यचरु विधाय कृष्णैर्वारुण चरुं विधत्ते—  
“अवगताऽस्य विडनवगतꣳ राष्ट्रमित्याहुर्ये कृष्णा स्युस्तं वारुणं चरुं निर्वपेद्वारुणं वै राष्ट्रमुभे एवं विशं च राष्ट्रं चाव गच्छति” (सं. का. २ प्र. ३ अ. १ ) इति।

अस्य यजमानस्याऽऽदित्यचरुणा यद्यपि प्रजा प्राप्ता भवति तथाऽपि राष्ट्रं भूमिविशेषस्तावता न प्राप्यत इत्यभिज्ञा आहुः। अतस्तत्प्राप्तये वारुणं निर्वपेत्। यथा प्रजाया आदित्या देवता तद्वद्राष्ट्रस्य वरुणो देवता, ततस्तयोस्तुष्टया तदुभयं प्राप्यते।

योऽयमरुध्यमानस्तस्यापरुध्दवद्यत्कमं विहितं तस्मिन्कर्मणि पूर्वोक्त एव याज्यानुवाक्ये। यत्तु यः परस्तादित्यादिना हर्विद्वयप्रयोगरूपं कर्मान्तर विहितं तत्र शुक्लहविषः पुरोनुवाक्यामाह त्यान्नु क्षत्रियामिति।

वयं यजमाना अभिष्ट्ये देवताभिमुख्येन कर्तव्येष्टिसिध्द्यर्थमादित्यान्प्रत्यवोयाचिषामहे रक्षणं प्रार्थयामहे। कीदृशानादित्यान येषां पूर्वगन्त्रे माहात्म्यं प्रपंञ्चितं त्यान्नु तानेव क्षत्रियान्क्षत्रियवत्प्रबलान्सुमृडीकान्सुष्ठु सुखवितृन्। तत्रैव याज्यामाह न दक्षिणेति।

हे वसवो वासयितार आदित्या वैरिणाऽ परुध्यमानोऽहं तेनापराधेन व्यामूढचित्तः सन्किमपि न विचिकिते विशेषेण न जानाभि, इदं दक्षिणमिदं सव्यमिदं प्राचीनमिदं प्रतीचीनमिति कमपि विवेकं नानुभवामि। क इव, पाक्या चित्पाक्य इव धीर्या चिद्धीर्य इव। पूर्वं पक्वो न भवतीतः परं पाकं नेतव्यः पाक्योऽपरिपक्वधीर्बाल इत्यर्थ। युष्मानीतो युष्माभिः स्वकीयां विशं प्रापितः सन्नभयं ज्योतिः शत्रुभयरहितं विवेकज्ञानमश्यां प्राप्नुयाम्। तत्रैव विकल्पितमन्यां याज्यामाह आदित्यानामिति।

[[1116]]

श्रीमत्सायणाचार्यविरचितभाष्यसमेता—[२ द्वितीयकाण्डे—  
(काम्येष्टीयाज्यापुरोनुवाक्याभिधानम्)  
यजमाना वयमादित्यानां संबन्धिना नूतनेनेदानीं संपादितेनावसा रक्षणेन युक्ता। कर्मणा शतमेव सर्वोपद्रवरहितत्वादतिशान्तेन सुखेन सक्षीमहि सक्ता भवेम। हे आदित्या भवन्तोऽनागास्त्वेऽस्मदीये निरपराधित्वेऽदितित्वे सर्वदैवाखण्डितत्वे निमित्तभूते सति श्रोषमाणा अस्मदीयां स्मृति शृण्वन्तस्तुरासस्त्वरमाणा इमं यज्ञं दधतु धारयन्तु। कृष्णव्रोहिचरौ पुरोनुक्यामाह—इमं म इति।  
हे वरुण म मदीयमिमै हवमाह्वानं श्रुधि शुणु। श्रुत्वा चाद्यास्मान्मृड्य सुखय। अहं चावस्युः पालनेच्छुस्त्वामाचक आ समन्ताच्छब्दयामि प्रार्थयामि। तत्रैव याज्यामाह—तत्त्वा यामीति।  
तत्तस्मै रक्षणाय ब्रह्मणा मन्त्रैण वन्दमानस्त्वा यामि त्वां प्राप्नोमि। अथं यजमानो हविर्भिराराध्य तद्रक्षणमाशास्ते। हे वरुणाहेडमानः क्रोधरहित इह क्रर्मणि बोधि अस्माद्विज्ञापनां बुध्यस्व। हे उरुशंस प्रभूतस्तुते नोऽस्माकमायुर्माप्रमोषीर्मा विनाशय।  
अपरुध्यमानस्य विशो राष्ट्रस्य च प्राप्तये द्विहविष्का काचिदिष्टिरुक्ता। के नचित्प्रतिबन्धविशेषेण यदि कृतायामपीष्टो तत्प्राप्तिः प्रतिबध्येत तदानीं विशेषं विधत्ते—  
“यदि नावगच्छेदिममहमादित्येभ्यो भागं निर्वपाभ्याऽमुष्मादमुष्यै विशोऽवगन्तोरिति निर्वपेदादित्या एवैनं भागधेयं प्रेप्सन्तो विषमव गमयन्ति” (सं. का. २ प्र. ३ अ. १) इति।  
इममित्यादिनिर्बापमन्त्रोऽत्रैवोत्पाद्यते। अहं यजमानोऽमुष्माद्वैरिणोऽमुष्यास्तदीयप्रजायाश्चाऽऽनीयेमं व्रीहीरूपं हविर्भागमादित्येभ्यो निर्वपामि। किमर्थम्। अवगन्तोरस्मदीयां प्रजां राष्ट्रं चावगन्तुम्। अनेन मन्त्रेण निर्वापे सत्यादित्याः स्वयमेव तं भागमपेक्षमाणा एनं यजमानं स्वकीयां विशं प्रापयम्ति।  
प्रतिबन्धाधिक्ये सति तावताऽप्यप्राप्तौ पुनरन्यं विशेपं विधत्ते—  
“यदि नावगच्छेदाश्वत्थान्मयूखान्त्सप्त मध्यपेषायामुप हन्यादिदमहमादित्यान्बध्नाम्याऽमुष्मादमुष्यै विशोऽबगन्तोरित्यादित्या एवैनं बद्धवीरा विशमव गमयन्ति” (सं. का. २ प्र. ३ अ. १) इति।  
इदमित्यादिर्बन्धनमन्त्रः। अमुष्माद्वैरिणः सकाशादमुष्या मदीयाया विशोऽ

[[1117]]

प्रपा. १ अनु. ११] कृष्णयजुर्वेदीयतैत्तिरीयसंहिता।  
[काम्येष्टियाज्यापुरोनुवाक्याविधानम्]  
वगन्तोः प्राप्तये यजमानोऽहमादित्यानिदं बध्वामि। इदमिति हस्तेन प्रदर्शनम्।  
अनेन मन्त्रेणाश्वत्थजन्यान्सप्त शङकूह्नविर्धारिणः शकटस्य मध्यमायामीषायांकीलप्रक्षेपेण बध्नीयात्। तथा सत्यादित्याः स्वयमेव बध्दवीराः सन्तः स्वकीयान्भृत्यान्मोचयितुमेनं यजमानं विशं प्रापयन्ति।  
ततोऽपि प्रबलतरप्रतिबन्धके सति पुनरप्यन्यं विशेषं विधत्ते—  
“यदि नावगच्छेदेतमेवाऽऽदित्यं चरुं निर्वपेदिध्मेऽपि मयूखान्त्सं नह्येदनपरुध्यमेवाव गच्छति” (सं. का. २ प्र. ३ अ. १) इति।  
पूर्वत्र मध्यमायामीषायां शङ्कवः कीलिताः इदानीमिध्मेऽपि शङकुबन्धनं विशेषः। तेषां शङकूनां पूर्ववद्वृक्षविशेशं विधत्ते—  
“आश्वत्था भवन्ति मरुतां वा एतदोजो यदश्वत्थ ओजसैव विशमव गच्छति” (सं. का. २ प्र. ३ अ. १) इति।  
अश्वत्थस्थ मरुदोजस्त्वमर्थवादान्तरे द्रष्टव्यम्। शङकुसंख्यां विधत्ते—  
“सप्त भवन्ति सप्तगणा वै मरुतो गणश एव विशमव गच्छति” (सं. का. २ प्र. ३ अ. १) इति।  
एतेषु सर्वेष्वपि प्रयोगेषु पूर्वोक्ते एव याज्यानुवाक्ये द्रष्टव्ये। अत्र विनियोगसंग्रहः—  
“ऐन्द्रयागे त्विरुद्रमिन्द्रं मरुद्यावेति मारुते।  
भरेषु वैश्वदेवेन्द्रे प्रिया प्रैयंगवे चरौ।।  
अग्निर्वसुमदादीनां चतुर्णां हि समूहके।  
यथा विकल्पिता याज्या कुत्र स्विष्टकृतो द्वयम्।।  
यज्ञो भुवद्वति चरौ धारयन्धारयद्वति।  
त्यान्नुत्रयं शुक्लचराविमं कृष्णचरौ तथा।  
एकादशेऽनुवाके स्मिन्मन्त्रा द्वाविंशतिर्मताः।।”  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय  
तैत्तिरीयसंहिताभाष्ये द्वितीयकाण्डे प्रथमप्रपाठके  
एकादशोऽनुवाकः।। ११ ।।

[[1118]]

श्रीमत्सायणाचार्यविरचितभाष्यसमेता— (२ द्वितीयकाण्डे  
[प्रजाकमादीन्प्रत्यैन्द्राग्नादिकाम्येष्टीनां विधिः]  
वेदार्थस्य प्रकाशेन तमो हार्दं निवारयन्।  
पुमर्थांश्चतुरो देयाद्रिद्यातीर्थमहेश्वरः।।  
इति श्रीमद्विद्यातीर्थमहेश्वरापरावतारस्य श्रीमद्राजाधिराज  
परमेश्वरस्यश्रीवीरबुक्कमहाराजस्याऽऽज्ञापरिपालकेन  
माधवाचार्येण विरचिते वेदार्थप्रकाशे कृष्ण  
यजुर्वेदीयतत्तिरीयसंहिताभाष्ये द्वितीय  
काण्डे प्रथमः प्रपाठकः।।१।।  
———  

## २ 
(अथ द्वितीयाष्टके द्वितीयः प्रपाठकः)।  

### ०१ 
(तत्र प्रथमोऽनुवाकः)।  
ह॒रिः॒ ओम्।  
*प्र॒जापतिः प्र॒जा अ॑सृजत॒ ताः सृ॒ष्टा इ॑न्द्रा॒  
ग्नी अपा॑गूहता॒ꣳ सोऽचायत्प्र॒जाप॑तिरिन्द्रा॒ग्नी  
वै मे॑ प्र॒जा अपा॑घुक्षता॒मिति॒ स ए॒तमै॑न्द्रा॒ग्नमे  
का॑दशकपालमपश्य॒तं निर॑वप॒त्ताव॑स्मै प्र॒  
जाः प्रासा॑धयतामिन्द्रा॒ग्नी वा ए॒तस्य॑ प्र॒जा  
मप॑ गूहतो॒ योऽलं॑ प्र॒जायै॒ सन्प्र॒जां न वि॒न्दत॑  
ऐन्द्रा॒ग्नमेका॑दशकपालं॒ निर्वपत्प्र॒जाका॑म इ  
न्द्रा॒ग्नी [१] ए॒व स्वेन॑ भाग॒धेये॒नोप॑ धाव  
ति॒ तावे॒वस्मै॑ प्र॒जां प्र सा॑धयतो वि॒न्दते॑ प्र॒  
*एतदाद्येकादशान्तानुवाकानां व्याख्यानं पूर्वमेव विस्तरेण कृतमित्यत्र पुनस्तत्पृथग्विस्तरेण न कृतं भाष्यकृता। किंन्वेत्प्रपाठकस्यान्तिमद्वादशानुवाकभाष्यारम्भे संक्षेपण पद्यरूपेण कृतमस्तीति बोध्यम्। किंचैतेषां व्य ख्यानं विस्तरेण क्व कृतमित्येदपि तत्रैव भाष्यकृता कण्ठरवेणोक्तमस्तीत्येतेषामेकादशानामनुवाकानामक्षरार्थाकाङक्षिभिर्ध्येयम्।

[[1119]]

प्रपा. २ अनु. १) कृष्णयजुर्वदीयतौत्तिरीयसंहिता।  
[प्रजाकामादीन्प्रत्यैन्द्राग्नादिकाम्येष्टींनां विधिः]  
जामै॑न्द्रा॒ग्नमेका॑दशकपालं॒ निर्व॑पे॒त्स्पर्ध॑मानः॒  
क्षेत्रे॑ वा सजा॒तेषु॑ येन्द्रा॒ग्नी ए॒व स्वेन॑ भाग॒  
धेये॒नोप॑ धावति॒ ताभ्या॑मे॒वेन्द्रि॒यं वी॒र्यं॑ भ्रातृ॑  
व्यस्य वृङक्ते॒ वि पा॒प्मना॒ भ्रातृ॑व्येण जय॒  
तेऽप॒ वा ए॒तस्मा॑दिन्द्रि॒यं वी॒र्यं॑ कामति॒ यः  
स॑ङ्ग्रा॒ममु॑पप्र॒यात्यै॑न्द्रा॒ग्नमेका॑दशकपालं॒ निः  
[२] व॒पे॒त्स॒ङ्ग्रा॒ममु॑पप्रया॒स्यन्नि॑न्द्रा॒ग्नी ए॒व  
स्वेन॑ भाग॒धेये॒नोप॑ धावति॒ तावे॒वास्मि॑न्नि  
न्द्रि॒यं वी॒र्यं धत्तः स॒हेन्द्रियेण॑ वी॒र्य॑णोप॒ प्र  
या॑ति॒ जय॑ति॒ तꣳ स॑ङ्ग्रा॒मं वि वा ए॒ष इ॑  
न्द्रि॒येण॑ वी॒येर्ण॑र्ध्यते यः स॑ङ्ग्रा॒मं जय॑त्यैन्द्रा॒  
ग्नमका॑दशकपालं॒ निर्व॑पेत्सङ्ग्रामं जि॒त्वेद्राग्नी॒  
ए॒ष स्वेन॑ भाग॒धेये॒नोप॑ धावति॒ तावे॒वास्मि॑  
न्निन्द्रि॒यं वी॒र्य॑म् [३] ध॒त्तो॒ नेन्द्रि॒येण॑ वी॒  
र्येण॒ व्यृ॑घ्य॒तेऽप॒ वा ए॒तस्मा॑दिन्द्रि॒यं वी॒र्यं॑  
कामति॒ य एति ज॒नता॑मैन्द्रा॒ग्नमेका॑दशक  
पालं॒ निर्व॑पेज्ज॒नता॑मे॒ऽयन्नि॑न्द्रा॒ग्नी ए॒व स्वेन॑  
भाग॒धेये॒नोप॑ धावति॒ तावे॒वास्मि॑न्निन्द्रि॒यं  
वी॒र्यं॑ धत्तः स॒हेन्द्रि॒येण॑ वी॒र्ये॑ण ज॒नता॑मेति  
पौ॒ष्णं च॒रुमनु॒ निर्व॑पेत्पू॒षा वा इ॑न्द्रि॒यस्य॑  
वी॒र्य॑स्यानुप्रदा॒ता पू॒षण॑मे॒व (४) स्वेन॑ भा  
ग॒धेये॒नोप॑ धावति॒ स ए॒वास्मा॑ इन्द्रि॒यं वीर्य॑

[[1120]]

श्रीमत्सायणाचार्यविरचितभाष्यसमेता— (२ द्वितीयकाण्डे—  
[दर्शाद्यतिक्रमनिमित्तकपथिकृतादीष्टिविधिः]  
मनु॒ प्र य॑च्छति क्षैत्र॒पत्यं चरुं निर्व॑पेज्जन  
ता॑मा॒गत्ये॒यं वै क्षेत्र॑स्य॒ पति॑र॒स्यामे॒ष प्रति॑  
तिष्ठत्यैन्द्राग्नमेकादशकपालमुपरि॑ष्टान्निर्व॑  
पेद॒स्यामे॒व प्र॑तिष्ठाये॑न्द्रियं वीर्य॑मुपरि॑ष्टादा  
त्मन्ध॑ते [ ५ ]  
प्र॒जाका॑म इन्द्रा॒ग्नी उ॑प॒प्रयात्यै॑न्द्रा॒ग्नमेका॑दशकपाल॒ निर्वी॒र्यं॑  
पू॒षण॑मे॒वैका॒न्नच॑त्वारि॒ꣳश॑च्च)।  
इति कृष्णयजुर्वेदीयतैत्तिरीसंहिताया द्वितीयाष्टके  
द्वितीयप्रपाठके प्रथमोऽनुवाकः ।। १ ।।  
————  

### ०२ 
(अथ द्वितीयाष्टके द्वितीयप्रपाठके द्वितीयोऽनुवाकः)  
अ॒ग्नये॑ पथि॒कृते॑ पुरो॒हाश॑म॒ष्टाक॑पालं॒ निर्व॑  
पे॒द्यो द॑र्शपू॒र्णमासया॒जी सन्न॑मावा॒स्यां॑ वा  
पौर्णमा॒सीं वा॑ऽतिपा॒दये॑त्प॒थो वा ए॒षोऽ ध्यप॑  
थेनैति॒ यो द॑र्शपूर्णमासया॒जी सन्न॑मावा॒स्यां॑  
वा पौर्णमा॒सी वा॑ऽतिपा॒दय॑त्य॒ग्निमे॒व प॑थि॒कृ  
त॒ꣳ स्वेन॑ भाग॒धेये॒नोप धावति॒ स ए॒वैन॒मप॑  
था॒त्पन्था॒मपि नयत्यन॒ड्वान्दक्षिणा व॒ही ह्येष  
समृ॑द्ध्या अ॒ग्नये व्र॒तप॑तये (१) पु॒रो॒डाश॒  
म॒ष्टाक॑पालं॒ निर्व॑पे॒द्य आहि॑ताग्निः॒ सन्न॑व्र॒त्य  
भि॑व॒ चरे॑द॒ग्निमे॒व व्र॒तप॑ति॒ꣳ स्वेन॑ भाग॒धेये॒  
नोप॑ धावति॒ स ए॒वैनं॑ स व्र॒तमा ल॑म्भयति॒ व्रत्यो॑

[[1121]]

प्रपा. २ अनु.३) कृष्णयजुर्वदीयतैत्तिरीयसंहिता।  
(दर्शाद्यतिक्रमनिमित्तकपाथिकृतादीष्टिविधिः)  
भवत्य॒ग्नये॑ रक्षो॒घ्ने पु॑रो॒डाश॑म॒ष्टाक॑पालं॒ निर्वं॑  
पे॒द्यꣳ रक्षाꣳसि॒ सचे॑रन्न॒ग्निमे॒व र॑क्षो॒हण॒ꣳ  
स्वेन॑ भाग॒धेये॒नोप॑ धावति स ए॒वास्मा॒द्रक्षा॒ꣳ  
स्यप॑ हन्ति॒ निशि॑तायां॒ निर्वपेत् (२) निशि॑  
ताया॒ꣳ हि रक्षाꣳसि प्रे॒रते॑ सं॒प्रेर्णा॑न्ये॒वैना॑नि  
हन्ति॒ परि॑श्चिते याजये॒द्रक्ष॑सा॒मन॑न्ववचाराय  
रक्षो॒घ्नी या॑ज्यानुवा॒क्ये॑ भवतो॒ रक्ष॑सा॒ꣳ स्तृ  
त्या॑ अ॒ग्नये रु॒द्रव॑ते पुरो॒डाश॑म॒ष्टाक॑पालं॒ निर्वं॑  
पेदभि॒चर॑न्ने॒षा वा अ॑स्य घो॒रा त॒नूर्यद्रु॒द्र  
स्तस्मा॑ ए॒वैन॒मा वृ॑श्चति ता॒जगार्ति॒मार्छ॑त्य॒  
ग्नये॑ सुरभिमते॑ पुरोडाश॑मष्टाक॑पालं नि॑र्वंपेद्य  
स्य गावो वा पुरु॑षाः [ ३ ] वा प्रमीये॑रन्यो  
वा॑ बिभी॒यादे॒षा वा अ॑स्य भेष॒ज्या॑ त॒नूर्य  
त्सुरभि॒मती॒ तयै॒वास्मै॑ भे॒षजं क॑रोति सुरभि॒  
मते॑ भवति पूतीग॒न्धस्थाप॑हत्या अ॒ग्नये॒ क्षाम॑  
वते पुरो॒डाश॑गम॒ष्टक॑पालं॒ निर्व॑पेत्सङ॒ग्रामे सं  
यत्ते भाग॒धेये॑नै॒वैनꣳ शमयि॒त्वा परा॑न॒भि नि  
र्दिश॑ति॒ यमव॑रेषां॒ विध्य॑न्ति॒ जीव॑ति॒ स यं  
परे॑षां॒ प्र स मी॑यते॒ जय॑ति॒ तꣳ स॑ङग्रा॒मम्  
(४) अ॒भि वा ए॒ष ए॒तानु॑च्यति॒ येषां॑ पूर्वा  
प॒रा अ॒न्वञ्चः॑ प्र॒मीय॑न्ते पुरुषाहु॒तिर्ह्य॑स्य प्रि॒—  
यत॑मा॒ऽग्नये॒ क्षाम॑वते पुरो॒डाश॑मष्टाक॑पालं॒

[[1122]]

श्रीमत्सायणाचार्यविरचितभाष्यसमेता— (२ द्वितीयकाण्डे  
(कामुकादीष्टिविधिः)  
निर्व॑पेद्भाग॒धेये॑नैवै॒नꣳ शमयति॒ नैषां॑ पुराऽऽ  
यु॒षोऽप॒रः प्र मयि॑ते॒ऽभि वा ए॒ष ए॒तस्य॑ गृ॒  
हानु॑च्यति॒ यस्य गृ॒हान्दह॑त्य॒ग्नये॒ क्षाम॑वते  
पु॒रोडाश॑म॒ष्टाक॑पालं॒ निर्वं॑पेद्भाग॒धेये॑नै॒वैनꣳ  
शमयति॒ नास्यापरं गृ॒हान्द॑हति॑ ( ५) ।।  
(व्र॒तप॑तये॒ निशि॑तायां॒ निर्व॑पे॒त्पुरु॑षाः सङग्रा॒मं न च॒त्वारि॑ च)  
इति कृष्णयजुर्वेदीयतैत्तिरीसंहितायां द्वितीयष्टके  
द्वितीयप्रपाठके द्वितीयोऽनुवाकः ।। २ ।।  
————

### ०३ 
(अथ द्वितीयाष्टके द्वितीयप्रपाठके तृतीयोऽनुवाकः)  
अ॒ग्नये॒ कामा॑य पुरो॒डाश॑म॒ष्टाक॑पालं॒ नि  
र्व॑पे॒द्यं कामो॒ नोप॒नमे॑द॒ग्निमेव काम॒ꣳ स्वेन॑  
भाग॒धेये॒नोप॑ धावति॒ स ए॒वैनं॒ कामे॑न॒ सम॑र्ध  
य॒त्युपै॑नं॒ कामो नमत्य॒ग्नये॒ यवि॑ष्ठाय पुरो॒डा  
श॑म॒ष्टाक॑पाल॒ निर्व॑पे॒त्स्पर्ध॑मानः॒ क्षेत्रे॑ वा स  
जा॒तेषु॑ वा॒ऽग्निमे॒व यवि॑ष्ठ॒ꣳ स्वेन॑ भाग॒धेये॒  
नोप॑ धावति॒ नेनैवेन्द्रि॒यं वी॒र्यं॑ भ्रातृ॑व्यस्य  
(१) यु॒व॒ते वि पा॒प्मना॒ भ्रातृ॑व्येण जयते॒  
ऽग्न॒ये यदि॑ष्ठाय पुरो॒डाश॑म॒ष्टाक॑पालं॒ निर्व॑  
पेदभिच॒र्यमा॑णो॒ऽग्निमे॒व यवि॑ष्ठꣳ स्वेन॑ भा  
ग॒धेये॒नोप॑ धावति॒ स ए॒वास्मा॒द्रक्षा॑ꣳसि यव  
यति॒ नैन॑मभि॒चरन्त्स्तृणुते॒ऽग्नय॒ आयु॑ष्मते

[[1123]]

प्रपा. २ अनु. ३) कृष्णयजुर्वेदीयतैत्तिरीयसंहिता।  
[कामुकादीष्टिविधिः]  
पुरो॒डाश॑मष्टाक॑पालं॒ निर्व॑पे॒द्यः का॒मये॑त सर्व॒  
मायु॑रिया॒मित्य॒ग्निमे॒वाऽऽयु॑ष्मन्त॒ꣳ स्वेन॑ भा  
ग॒धेये॒नोप॑ धावति॒ स ए॒वास्मि॑न् (२) आ—  
यु॑र्दधाति॒ सर्व॒मायु॑रित्य॒ग्नये जा॒तवेदसे पुरो॒  
डाश॑म॒ष्टाक॑पालं॒ निर्व॑पे॒द्भति॑कामो॒ऽग्निमे॒।  
जा॒तवे॑दमꣳ स्वेन॑ भाग॒धेये॒नोप॑ धावति॒ स  
ए॒वैनं॒ भूतिं॑ गमयति॒ भव॑त्ये॒वाग्नये॒ रुक्म॑ते  
पुरो॒डाश॑म॒ष्टाक॑पालं॒ निर्व॑प॒दुक्कामो॒ऽग्निमेव  
रुक्म॑त॒ꣳ स्वेन॑ भाग॒धेये॒नोप॑ धावति॒ स ए॒  
वास्मि॒नरुचं॑ दधाति॒ रोच॑त ए॒वाग्नये॒ तेज॑  
स्वते पुरो॒डाश॑म् (३) अ॒ष्टाक॑पालं॒ निर्व॑  
पे॒त्तेज॑स्कामो॒ऽग्निमे॒व तेज॑स्वन्तꣳ स्वेन॑ भा—  
ग॒धेये॒नोप॑ धावति॒ स ए॒वास्मि॒न्तेजो॑ दधाति  
तेज॒स्व्ये॑व भ॑वत्य॒ग्नये॑ साह॒न्त्याय॑ पुरो॒डाश॑  
म॒ष्टक॑पालं॒ निर्वपे॒त्सक्षिमाणो॒ऽग्निमे॒व सा॑—  
ह॒न्त्यꣳ स्वेन॑ भाग॒धेये॒नोप॑ धावति॒ तेनै॒व स॑  
हते यꣳसीक्ष॑ते॒ ( ४ )।।  
[भ्रातृ॑व्यस्यास्मि॒न्तेजस्वते पुरो॒डाश॑मष्टा॒त्रिꣳशच्च] ।  
इति श्रीकृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठके तृतीयोऽनुवाकः।।३।।  
———  

### ०४ 
(अथ द्वितीयकाण्डे द्वितीयप्रपाठके चतुर्थोऽनुवाकः)।  
अ॒ग्नयेऽन्न॑वते पुरो॒डाशम॒ष्टाकपालं॒ निर्व॑पे॒द्यः

[[1124]]

श्रीमत्सायणाचार्यविरचितभाष्यसमेता— (२ द्वितीयकाण्डे  
(अन्नकामादीष्टिविधिः)  
का॒मये॒तान्न॑वान्त्स्या॒मित्य॒ग्निमे॒वान्न॑वन्त॒ꣳ स्वेन॑  
भाग॒धेये॒नोप॑ धावति॒ स ए॒वैन॒मन्‍न॑वन्तं  
करो॒त्यन्‍न॑वाने॒व भ॑वत्य॒ग्नये॑ऽन्ना॒दाय॑ पुरो॒डा  
श॑म॒ष्टाकपा॑लं॒ विव॑पे॒द्यः का॒मये॑तान्ना॒दः स्या॒  
मित्य॒ग्निमे॒वान्ना॒द ꣳ स्वेन॑ भाग॒धेये॒नोप॑ धा  
वति॒ स ए॒वैनमन्ना॒दं करोत्यन्ना॒दः(१) ए॒व  
भ॑वत्य॒ग्नयेऽन्न॑पतये पुरो॒डाश॑म॒ष्टाक॑पालं॒ नि  
र्व॑पे॒द्यः का॒मये॒तान्‍न॑पतिः स्या॒मित्य॒ग्निमे॒वा  
न्‍न॑पति॒ꣳ स्वेन॑ भाग॒धेये॒नोप॑ धावति॒ स ए॒वै  
न॒मन्‍न॑पतिं करो॒त्यन्‍न॑पतिरे॒व भ॑वत्य॒ग्‍नये॒ पव॑  
मानाय पुरो॒डाश॑म॒ष्टाक॑पालं निर्व॑पेद॒ग्नये॑  
पाव॒काया॒ग्नये॒ शुच॑ये॒ ज्योगा॑मयावी यद॒ग्न  
ये प॑वमानाय नि॒र्वप॑ति प्रा॒णमे॒वास्मि॒न्तेन॑  
दधाति॒ य॒दग्नये॑ [२] पा॒व॒काय॒ वाच॑मे॒वा  
स्मि॒न्तेन॑ दधाति॒ यद॒ग्नये॒ शुच॑य॒ आयु॑रे॒वा  
स्मि॒न्तेन॑ दधात्यु॒त यदी॒तासुर्भव॑ति॒ जीव॑त्ये॒  
वैतामे॒व निर्व॑पे॒च्‍चक्षु॑ष्कामो॒ यद॒ग्नये॒ पव॑मानाय  
नि॒र्वप॑ति प्रा॒णमे॒वास्मि॒न्तेन॑ दधाति॒ यद॒ग्नये॒  
शुच॑ये॒ चक्षु॑रे॒वास्मि॒न्तेन॑ दधाति (३) उ॒त  
यद्य॒न्धो भव॑ति॒ प्रैव प॑श्य॒त्यग्नये॑ पु॒त्रव॑ते  
पुरो॒डाश॑म॒ष्टाक॑पालं॒ निर्व॑पे॒दिन्द्रा॑य पु॒त्रिणे॑  
पुरो॒डाश॒मेका॑दशकपालं प्र॒जाका॑मो॒ऽग्निरे॒  
वास्मै॑ प्र॒जां प्र॑ज॒नय॑ति वृ॒द्धामिन्द्रः॒ प्र य॑

[[1125]]

प्रपा. १ अनु. ४) कृष्णयजुर्वेदीयतैत्तिरीयसंहिता।  
(अन्नकामादीष्टीविधिः)  
च्छत्य॒ग्नये॒ रस॑वतेऽजक्षी॒रे च॒रुं निर्व॑पे॒द्यः  
का॒मये॑त रस॑वान्त्स्या॒मित्या॒ग्निमे॒व रस॑वन्त॒ꣳ  
स्वेन॑ भाग॒धेये॒नोप॑ धावति॒ स ए॒वैन॒ꣳ रस॑वन्तं  
करोति (४) रस॑वाने॒व भ॑वत्यजक्षी॒रे भव  
त्याग्ने॒यी वा ए॒षा यद॒जा सा॒क्षादे॒व रस॒मव॑  
रुन्धे॒ऽग्नये॒ वसु॑मते पुरो॒डाश॑म॒ष्टाक॑पालं॒ नि  
र्व॒पेद्यः का॒मयेत॒ वसु॑मान्त्स्या॒मित्य॒ग्निमे॒व  
वसु॑मन्त॒ꣳ स्वेन॑ भाग॒धेये॒नोप॑ धावति॒ स ए॒  
वैनं॒ वसु॑मन्तं करोति॒ वसु॑माने॒व भ॑वत्य॒ग्नये॑  
वाज॒सृते॑ पुरो॒डाश॑म॒ष्टाक॑पालं॒ निर्व॑पेत्सङ्ग्रा॒मे  
संय॑त्ते॒ वाज॑म्(५) वा ए॒ष सि॒सीर्षति॒ यः  
स॑ङ्ग्रा॒मं जिगी॑षत्य॒ग्निः खलु॒ वै दे॒वानां॑ वा॒  
जसृद॒ग्निमे॒व वा॑ज॒सृत॒ꣳ स्वेन॑ भाग॒धेये॒नोप॑  
धावति॒ धावति॒ वाज॒ꣳ हन्ति॑ वृ॒त्रं जय॑ति॒  
तꣳ स॑ङ्ग्रा॒ममथो अ॒ग्निरि॑व॒ न प्र॑ति॒धृषे॑  
भवत्य॒ग्नये॑ऽग्नि॒वते॑ पुरो॒डाश॑म॒ष्टाक॑पालं॒ नि  
वेर्प॒द्यस्या॒ग्नाव॒ग्निमभ्यु॒द्धरे॑यु॒निर्दि॑ष्टभागो॒ वा  
ए॒तयो॑र॒न्योऽनि॑र्दिष्टभागो॒ऽन्यस्तौ सं॒भव॑न्तौ  
यज॑मानम् [६] अ॒भिसंभवतः॒ स ईश्वर  
आर्ति॒मार्तो॒र्यद॒ग्नये॑ऽग्नि॒वते॑ नि॒र्वपति॑ भाग॒  
धेये॑नै॒वैनौ॑ शमयति॒ नाऽऽर्ति॒मार्छ॑ति॒ यज॑मा  
नो॒ऽग्नये॒ ज्योति॑ष्मते पुरो॒डाश॑म॒ष्टाक॑पालं॒

[[1126]]

श्रीमत्सायणाचार्यविरचितभाष्यसमेता— (२ द्वितीयकाण्डे  
[अभिशस्तादिकर्तव्येष्टिविधिः]  
एर्व॑पे॒द्यस्या॒ग्निरुद्धृ॒तोऽहु॑तेऽग्निहो॒त्र उ॒द्वा  
ये॒दप॑र आ॒दीप्या॑नू॒द्धृत्य॒ इत्या॑हु॒स्तत्तथा॒ न  
का॒र्य॑ यद्भा॑ग॒धेय॑म॒भि पूर्व॑ उदध्रि॒यते॒ किम  
प॑रो॒ऽभ्युत् ( ७ ) ह्रि॒ये॒तेति॒ तान्ये॒वाव॒क्षा  
णा॑नि संनि॒धाय॑ मन्थेदि॒तः प्र॑थ॒मं ज॑ज्ञे अ॒  
ग्निः स्वाद्योने॒रधि॑ जा॒तवे॑दाः । स गायत्रि॒—  
या त्रि॒ष्टुभा॒ जग॑त्या दे॒वेभ्यो॑ ह॒व्यं व॑हतु  
प्रजा॒नन्निति॒ छन्दो॑भिरे॒वै॒न॒ꣳ स्वाद्योनेः॒ प्र  
ज॑नयत्ये॒ष वाव सो॑ऽग्निरित्या॑हु॒र्ज्योति॒स्त्वा  
अ॑स्य॒ परा॑पतित॒मिति॒ यदग्नये॒ ज्योति॑ष्मते  
नि॒र्वप॑ति॒ य॒देवास्य॒ ज्योतिः॒ परा॑पति॒तं त॒देवाव॑  
रुन्धे ( ८ )।  
(क॒रो॒त्य॒न्ना॒दो द॑धाति॒ यद॒ग्नये॒ शुच॑ये॒ चक्षु॑रे॒वास्मि॒न्तेन॑ दधाति करो॒ति  
वाजं॒ यज॑मान॒मुदे॒वास्य॒ षट् च॑)  
इति कृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठके चतुर्थोनुवाकः ।। ४।।  
———  

### ०५ 
(अथ द्वितीयकाण्डे द्वितीयप्रपाठके पञ्चमोऽनुवाकः)।  
वै॒श्वा॒न॒रं द्वाद॑शकपालं॒ निर्व॑पेद्वारु॒णं च॒रुं  
द॑धि॒क्राव्णे च॒रुम॑भिश॒म्यमा॑नो॒ यद्वै॑श्वान॒रो  
द्वाद॑शकपालो॒ भव॑ति संवत्स॒रो वा अ॒ग्नि  
र्वै॑श्वान॒रः सं॑वत्स॒रेणै॒वैन॑ꣳ स्वद॒यत्यप॑ पा॒पं  
वर्ण॑ꣳ हते वारु॒णेनै॒वैनं॑ वरुणपा॒शान्मु॑ञ्चति

[[1127]]

प्रपा. २ अनु. ५) कृष्णयजुर्वेदीयतैत्तिरीयसंहिता।  
(अभिशस्तादिकर्तव्येष्टिविधिः)  
दधि॒क्राव्णा पुनाति॒ हिर॑ण्यं॒ दक्षि॑णा प॒वित्रं॒  
वै हिर॑ण्यं पु॒नात्ये॒वैनमा॒द्य॑म॒स्यान्नं॑ भवत्ये॒  
तामे॒व निर्व॑पेत्प्र॒जाका॑मः संवत्स॒रः ( १)  
वा ए॒तस्याशा॑न्तो॒ योनिं॑ प्र॒जायै॑ पशू॒नां नि—  
र्दहति॒ योऽलं प्र॒जायै॒ सन्प्र॒जां न वि॒न्दते॒ य—  
द्वैश्वान॒रो द्वाद॑शकपालो॒ भव॑ति संवत्स॒रो  
वा अ॒ग्निर्वै॑श्वानरः॒ सं॑वत्स॒रमे॒व भा॑ग॒धेये॑न  
शमयति॒ सोऽस्मै शा॒न्तः स्वाद्योनेः॑ प्र॒जां  
प्र ज॑नयति वारु॒णेनै॒वैनं॑ वरुणपा॒शान्मु॑ञ्चति  
दधि॒क्राव्णा पुनाति॒ हिर॑ण्यं दक्षि॑णा प॒वित्रं॒  
वै हिर॑ण्यं पुनात्ये॒वैन॑म् ( २ ) वि॒न्दते प्र॒जां  
वै॑श्वान॒रं द्वाद॑शकपालं॒ निर्व॑पेत्पु॒त्रे जा॒ते य  
द॒ष्टाक॑पालो॒ भव॑ति गायत्रि॒यैवैनं॑ ब्रह्मव॒र्च  
सेन॑ पुनाति॒ यन्नव॑कपालस्त्रि॒वृतै॒वास्मि॒न्तेजो॑  
दधाति॒ यद्दश॑कपालो वि॒राजै॒वास्मि॑न्न॒न्नाद्यं॑  
दधाति॒ यदेका॑दशकपालस्त्रि॒ष्टुभै॒वास्मि॑न्नि  
न्द्रि॒यं द॑धाति॒ यद्द्वाद॑शकपालो॒ जग॑त्यै॒  
वास्मि॑न्प॒शून्द॑धाति॒ यस्मिञ्जा॒त ए॒तामिष्टिं॑  
नि॒र्वप॑ति पू॒तः (३) ए॒व ते॑ज॒स्व्य॑न्ना॒द इ॑  
न्द्रिया॒वी प॑शु॒मान्भ॑व॒त्यव॒ वा ए॒ष सु॑व॒र्गा  
ल्लो॒काच्छि॑द्यते॒ यो॑ द॑र्शपूर्णमासया॒जी सन्न  
मावा॒स्यां॑ वा पौर्णमा॒सीं वा॑ऽतिपा॒दय॑ति

[[1128]]

श्रीमत्सायणाचार्यविरचितभाष्यसमेता—— (२ द्वितीयकाण्डे  
(अभिशस्तादिकर्तव्येष्टिविधिः)  
सुव॒र्गाय॒ हि लो॒काय॑ दर्शपूर्णमा॒सावि॒ज्यते॑  
षैश्वान॒रं द्वाद॑शकपालं॒ निर्व॑पेदमावा॒स्यां॑  
वा पौर्णमा॒मीं वा॑ऽति॒पाद्य॑ संवत्स॒रो वा अ॒  
ग्निर्वै॑श्वान॒रः सं॑वत्स॒रमे॒व प्री॑णा॒त्यथो॑ सं  
वत्स॒रमे॒वास्मा॒ उप॑दधाति सुव॒र्गस्य॑ लो॒कस्य॒  
सम॑ष्ट्यै (४) अथो दे॒वता॑ ए॒वान्वारभ्य॑ सु  
व॒र्गं लो॒कमे॑ति वीर॒हा वा ए॒ष दे॒वानां॒ योऽ  
ग्निमु॑द्वा॒मय॑ते न वा ए॒तस्य ब्राह्म॒णा ऋ॑  
ता॒यवः॑ पु॒राऽन्न॑मक्षन्नाग्ने॒यम॒ष्टाक॑पालं निर्व॑  
पेद्वैश्वान॒रं द्वाद॑शकपालम॒ग्निमु॑द्वासयि॒  
ष्यन्यद॒ष्टाक॑पालो॒ मव॑त्य॒ष्टाक्ष॑रा गाय॒त्री  
गा॒यत्रो॑ऽग्निर्यावा॑ने॒वाग्निस्तस्मा॑ आति॒थ्यं  
करो॒त्यथो॒ यथा॒ जनं॑ य॒ते॑ऽव॒सं क॒रीति॑ ता॒  
दृक् () एव तद्द्वाद॑शकपालो वैश्वान॒  
रो भ॑वति॒ द्वाद॑श॒ मासाः॑ संवत्स॒रः सं॑वत्स॒रः  
खलु॒ वा अ॒ग्नेर्योनिः॒ स्वामे॒वैनं॒ योनिं॑ गमय  
त्या॒द्य॑म॒स्यान्नं॑ भवति वैश्वान॒रं द्वाद॑शक  
पालं॒ निर्व॑पेन्मारु॒तꣳ स॒प्तक॑पालं॒ ग्राम॑काम  
आह॒वनीये॑ वैश्वान॒रमघि॑ श्रयति॒ गार्हं॑पत्ये  
मारु॒तं पाप॑वस्य॒सस्य॒ विधृ॑त्यै॒ द्वाद॑शक  
पालो वैश्वान॒रो भ॑वति द्वाद॑श॒ मासा॑  
संवत्स॒रः सं॑वत्स॒रेणै॒वास्मै॑ सजाता॒ꣳश्च्या॑व

[[1129]]

प्रपा. १ अनु. ६) कृष्णयजुर्वेदीयतैत्तिरीयसंहिता।  
(आदित्यचर्वादीष्टिविधिः)  
यति मारु॒तो भ॑वति (६) म॒रुतो॒ वै दे॒वा  
नां॒ विशो॑ देववि॒शेनै॒वास्मै॑ मनुष्यवि॒शमव॑  
रुन्धे स॒प्तक॑पालो भवति स॒प्तग॑णा॒ वै म॒  
रुतो॑ गण॒श ए॒वास्मै॑ सजा॒तानव॑ रुन्धेऽनू॒च्य  
मा॑न॒ आ सा॑दयति॒ विश॒मेवास्मा॒ अनु॑वर्त्मानं  
करोति (७)।।  
(प्र॒जाका॑मः संवत्स॒र पु॒नात्ये॒वैनं॑ पू॒तः सम॑ष्ट्यै ता॒दृङमा॑रु॒तो  
भ॒वत्येका॒न्नत्रि॒ꣳ शच्च)।  
इति श्रीकृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठके पञ्चमोऽनुवाकः ।। ५ ।।  

### ०६ 
(अथ द्वितीयकाण्डे द्वितीयप्रपाठके षष्ठोऽनुवाकः)।  
आ॒दि॒त्यं च॒रुं निर्व॑पेत्सङ्ग्रा॒ममु॑पप्रया॒स्य  
न्नि॒यं वा अदि॑तिर॒स्यामे॒व पूर्वे॒ प्रति॑तिष्ठन्ति  
वैश्वान॒रं द्वाद॑शकपालं॒ निर्व॑पेदा॒यतनं ग॒त्वा  
संवत्स॒रो वा अ॒ग्निर्वै॑श्वान॒रः सं॑वत्स॒रः खलु॒  
वै दे॒वाना॑मा॒यत॑नमे॒तस्मा॒दवा आ॒य॑तनाद्दे॒वा  
असु॑रानजय॒न्यदवै॑श्वान॒रं द्वाद॑शकपालं नि॒  
र्वप॑ति दे॒वाना॑मे॒वाऽऽयत॑ने यत॒ते जयति॒ तꣳ  
स॑ङ्ग्रा॒ममे॒तास्मि॒न्वा ए॒तौ मृ॑जाते (१) यो  
वि॑द्विषा॒णयो॒रन्न॒मत्ति॑ वैश्वान॒रं द्वाद॑शक  
पालं॒ निर्व॑पेद्विद्वि पा॒णयो॒रन्नं॑ ज॒ग्घ्वा

[[1130]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(आदित्यचर्वादीष्टिविधिः)  
संवत्स॒रो वा अ॒ग्निर्वै॑श्वान॒रः सं॑वत्स॒रस्व॑दि  
तमे॒वात्ति॒ नास्मि॑न्मृजाते संवत्स॒राय॒ वा ए॒  
तै सम॑माते॒ यौ स॑म॒माते॒ तयो॒र्यः पूर्वो॑ऽभि॒  
दुह्य॑ति॒ तं वरु॑णो गृह्णाति वैश्वान॒रं द्वाद॑  
शकपालं॒ निर्व॑पेत्सममा॒ते योः॒ पूर्वो॑ऽभि॒द्रुह्य॑  
संवत्स॒रो वा अ॒ग्निर्वै॑श्वान॒रः सं॑वत्स॒रमे॒वाऽऽ  
प्त्वा नि॑र्वरु॒णम् (२) प॒रता॑द॒भि द्रु॑ह्यति॒  
नैनं॒ वरु॑णो गृह्णात्या॒व्यं॑ वा एष प्रति॑ गृह्णा  
ति योऽविं॑ प्रति गृ॒ह्णाति॑ वैश्वान॒रं द्वाद  
शकपालं॒ निर्व॑पेद॒विं॑ प्रति॒गृह्य॑ संवत्स॒रो वा  
अ॒ग्निर्वै॑श्वान॒रः सं॑वत्स॒रस्व॑दितामे॒व प्रति॑ गृ  
ह्णाति॒ नाऽऽव्यं॑ प्रति॑ गृह्णात्या॒त्मनो॒ वा ए॒ष  
मात्रा॑माप्नोति॒ य उ॑भ॒याद॑त्प्रतिगृ॒ह्णात्यश्वं  
वा॒ पुरु॑षं वा वैश्वान॒रं द्वाद॑शकपालं॒ निर्व॑  
पेदु॒भयाद॑त् (३) प्र॒ति॒गृह्य संवत्स॒रो वा  
अ॒ग्निर्वै॑श्वान॒रः सं॑वत्स॒रस्व॑दितमे॒व प्रति॑गृ  
ह्णाति॒ नाऽऽत्मनो॒ मात्रा॑माप्नोति वैश्वान॒रं  
द्वाद॑शकपालं॒ निर्वपेत्स॒निमे॒ष्यन्त्सं॑वत्सरो  
वा अ॒ग्निर्वै॑र्श्वान॒रो यदा खलु॒ वै सं॑वत्स॒रं  
ज॒नता॑यां॒ चर॒त्यथ॒ स ध॑ना॒र्घो भ॑व॒ति यदवै॑  
श्वान॒रं द्वाद॑शकपालं निर्व॒प॑ति संवत्स॒र  
सा॑तामे॒व स॒निम॒भि प्रच्य॑वते॒ दान॑कामा अ  
स्मै प्र॒जा भ॑वन्ति॒ यो वै सं॑वत्स॒रम् (४)

[[1131]]

प्रपा. २ अनु. ६) कृष्णयजुर्वेदीयतैत्तिरीयसंहिता।  
(ऐन्द्रचर्वादीष्टिविधिः)  
प्र॒युज्य॒ न वि॑मु॒ञ्चत्य॑प्रतिष्ठा॒नो वै स भ॑वत्ये॒त  
मे॒व वै॑श्वानरं पुन॑रा॒गत्य॒ निर्वपे॒द्यमे॒व प्र॑यु॒ङ्गे तं  
भाग॒धेये॑न॒ विमु॑ञ्चति॒ प्रति॑ष्ठित्यै॒ यया॒ रज्ज्वो  
त्त॒मां गामा॒जेत्तां भ्रातृ॑व्याय॒ प्र हि॑णुया॒न्नऋ॑  
तिमे॒वास्मै॒ प्रहि॑णोति (५)।।  
(मृ॒जा॒ते॒ नि॒र्व॒रु॒णं व॑पेदुभ॒याद॒द्यो वै सं॑वत्स॒रꣳ षट्त्रिंꣳ॑शच्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठके षष्ठोऽनुवाकः ।। ६ ।।  

### ०७ 
(अथ द्वितीयकाण्डे द्वितीयप्रपाठके सप्तमोऽनुवाकः)।  
ऐ॒न्द्रं च॒रुं निर्व॑पेत्प॒शुका॑म ऐ॒न्द्रा वै प॒शव॒  
इन्द्र॑मे॒व स्वेन॑ भाग॒धेये॒नोप॑ धावति॒ स ए॒  
वास्मै॑ प॒शून्य यच्छति पशु॒माने॒व भ॑वति  
च॒रुर्भ॑वति॒ स्वादे॒वास्मै॒ योनेः॑ प॒शून्प्र ज॑नय॒  
तीन्द्रा॑येन्द्रि॒याव॑त पुरो॒डाश॒मेका॑दशकपालं॒  
नि॑र्वपे॒त्पशुका॑म इन्द्रिं॒य वै प॒शव॒ इन्द्र॑मे॒वे  
न्द्रि॒याव॑न्त॒ꣳ स्वेन॑ भाग॒धेये॒नोप॑ धावति॒ सः  
(१) ए॒वास्मा॑ इन्द्रि॒यं प॒शून्प्र य॑च्छति  
पशुमाने॒व भ॑व॒तीन्द्रा॑य ध॒र्मव॑ते पुरो॒डाश॒मे  
का॑दशकपालं॒ निर्व॑पेदब्रह्मवर्च॒सका॑मो ब्रह्म  
वर्च॒सं वै घ॒र्म इन्द्र॑मे॒व ध॒र्म॑वन्त॒ꣳ स्वेन॑ भा  
ग॒धेये॒नोप॑ धावति॒ स ए॒वास्मि॑न्ब्रह्मवर्च॒सं

[[1132]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(ऐन्द्रचर्वादीष्टिविधिः)  
द॑धाति ब्रह्मवर्च॒स्ये॑व भ॑व॒तीन्द्रा॑या॒र्कव॑ते पु  
रो॒डाश॒मेका॑दशकपालं॒ निर्व॑पे॒दन्न॑कामो॒ऽर्को  
वै दे॒वाना॒मन्न॒मिन्द्र॑मे॒वार्कव॑न्त॒ꣳ स्वेन॑ भाग  
धेये॑न (२) उप॑ धावति॒ स ए॒वास्मा॒ अन्नं॒  
प्र य॑च्छत्यन्ना॒द ए॒व भ॑व॒तीन्द्रा॑य ध॒र्मव॑ते  
पुरो॒डाश॒मेका॑दशकपालं॒ निर्व॑पे॒दिन्द्रा॑येन्द्रि॒  
याव॑त॒ इन्द्रा॑या॒र्कव॑ते॒ भूति॑कामो॒ यदिन्द्रा॑य  
ध॒र्मव॑ते नि॒र्व॑पति॒ शिर॑ ए॒वास्य॒ तेन॑ करोति॒  
यदिन्द्रा॑येन्द्रि॒याव॑त आ॒त्मान॑मे॒वास्य॒ तेन॑  
करोति॒ यदिन्द्रा॑या॒र्कव॑ते भू॒त ए॒वान्नाद्ये॒ प्रति॑  
तिष्ठति॒ भव॑त्ये॒वेन्द्रा॑य (३) अ॒ꣳ हो॒मुचे॑  
पुरो॒डाश॒मेका॑दशकपालं॒ निर्व॑पे॒द्य पा॒प्मना॑  
गृही॒तः स्यात्पा॒प्मा वा अꣳ ह॒ इन्द्र॑मे॒वाꣳ  
हो॒मुच॒ꣳ स्वेन भाग॒धेये॒नोप॑ धावति॒ स ए॒वैनं॑  
पा॒प्मनोऽꣳ ह॑सो मुञ्च॒तीन्द्रा॑य वैमृ॒धाय॑ पुरो॒  
डाश॒मेका॑दशकपालं॒ निर्व॑पे॒द्यं मृधो॒ऽभि प्र॒  
वेपे॑रन्रा॒ष्ट्राणि वा॒ऽभि स॑मि॒युरिन्द्र॑मे॒व वै॑मृ  
धꣳ स्वेन॑ भाग॒धेये॒नोप॑ धावति॒ स ए॒वास्मा॒  
न्मृधः (४) अप॑ ह॒न्तीन्द्रा॑य त्रा॒त्रे पु॑रो॒डा  
श॒मेका॑दशकपालं॒ निर्व॑पेद्ध॒द्धो वा॒ परि॑यत्तो॒  
वेन्द्र॑मे॒व त्रा॒तार॒ꣳ स्वेन॑ भाग॒धेये॒नोप॑ धावति॒  
स ए॒वैनं॑ त्रायत॒ इन्द्रा॑यार्काश्वमे॒धव॑ते पुरो॒

[[1133]]

प्रपा. २ अनु. ७) कृष्णयजुर्वेदीयतैत्तिरीयसंहिता।  
(ग्रामकामादीनामनृज्वादीष्टिविधिः)  
डाश॒मेका॑दशकपालं॒ निर्व॑पे॒द्यं म॑हाय॒ज्ञो नो  
प॒नमे॑द॒ते वै म॑हाय॒ज्ञस्यान्त्ये॑ त॒नू यद॑र्काश्व  
मे॒धाविन्द्र॑मे॒वार्काश्वमे॒धव॑न्त॒ꣳ स्वेन॑ भाग॒धेये  
नोप॑ धावति॒ स ए॒वास्मा॑ अन्त॒तो म॑हायज्ञं॒  
च्या॑वय॒त्पुपै॑नं महाय॒ज्ञो न॑मति (५)।।  
(इ॒न्द्रि॒याव॑न्त॒ꣳ स्वेन॑ भाग॒धेये॒नोप॑ धावति॒ सो॑ऽर्कव॑न्त॒ꣳ  
स्वेन॑ भागधेये॑नै॒वेन्द्रा॑यास्मा॒न्मृधो॑ऽस्मै स॒प्त च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठके सप्तमोऽनुवाकः ।। ७ ।।  
———

### ०८ 
(अथ द्वितीयकाण्डे द्वितीयप्रपाठकेऽष्टमोऽनुवाकः।  
इन्द्रा॒यान्वृ॑जवे पुरो॒डाश॒मेका॑दशकपालं॒  
निव॒पेद्ग्राम॑काम॒ इन्द्र॑मे॒वान्वृ॑जुꣳ स्वेन॑ भा  
ग॒धेये॒नोप॑ धावति॒ स ए॒वास्मै॑ सजा॒ताननु॑  
कान्करोति ग्रा॒म्ये॑व भ॑वतीन्द्रा॒ण्यै च॒रुं नि  
र्वपे॒द्यस्य॒ सेनाऽस॑ꣳ शितेव॒ स्यादि॑न्द्राणी वै  
सेना॑यै दे॒वते॑न्द्रा॒णीमे॒व स्वेन॑ भाग॒धेये॒नोप  
धावति॒ सैवास्य॒ सेना॒ꣳ सꣳ श्य॑ति॒ बल्ब॑जा॒  
नपि॑ (१) इ॒ध्मे सं न॑ह्ये॒द्गौर्यत्राधि॑ष्कन्ना॒  
न्यमे॑ह॒त्ततो॒ बल्ब॑जा॒ उद॒तिष्ठ॒न्गवा॑मे॒वैनं॑ न्या॒  
यम॑पि॒नीय॒ गा वे॑द॒यतीन्द्रा॑य भन्यु॒मते॒ मन॑  
स्वते पुरो॒डाश॒मेकादशकपालं॒ निव॑पेत्सङ्ग्रा॒मे  
संय॑त्त इन्द्रि॒येण॒ वै म॒न्युना॒ मनसा सङ्ग्रा॒मं

[[1134]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(ग्रामकामादीनामनृज्वादीष्टिविधिः)  
ज॑य॒तीन्द्र॑मे॒व म॑न्यु॒मन्तं॒ मन॑स्वन्त॒ꣳ स्वेन॑  
भाग॒धेये॒नोप॑ धावति॒ स ए॒वास्मि॑न्निन्द्रि॒यं  
म॒न्युं मनो॑ दधाति॒ जय॑ति॒ तम् (२) स॒  
ङ्ग्रा॒म॒मेतामे॒व निर्व॑पे॒द्यो ह॒तम॑नाः स्व॒यंपा॑प  
इव॒ स्यादे॒तानि॒ हि वा ए॒तस्मा॒दप॑क्रान्ता॒न्य  
थै॒व ह॒तम॑नाः स्व॒यंपा॑प॒ इन्द्र॑मे॒व मन्यु॒मन्तं॒  
मन॑स्वन्त॒ꣳ स्वेन॑ भाग॒धेये॒नोप॑ धावति॒ स  
ए॒वास्मि॑न्निन्द्रि॒यं म॒न्युं मनो॑ दधाति॒ न ह॒त  
म॑नाः स्व॒यंपा॑पो भव॒तीन्द्रा॑य दा॒त्रे पु॑रो॒डाश॒  
मेका॑दशकपालं॒ निर्व॑पे॒द्यः का॒मये॑त॒ दान॑का  
मा मे प्र॒जाः स्युः॑ (३) इतीन्द्र॑मे॒व दा॒ता  
र॒ꣳ स्वेन॑ भाग॒धेयेनोप॑ धावति॒ स ए॒वास्मै॒  
दान॑कामाः प्र॒जाः क॑रोति॒ दान॑कामा अस्मै  
प्र॒जा भ॒वन्तीन्द्रा॑य प्रदा॒त्रे पु॑रो॒डाश॒मेका॑दश  
कपालं॒ निर्व॑पे॒द्यस्मै॒ प्रता॑मिव॒ सन्न प्र॑दी॒येते  
न्द्र॑मे॒व प्र॑दा॒तार॒ꣳ स्वेन॑ भाग॒धेये॒नोप॑ धावति॒  
स ए॒वास्मै॒ प्र दा॑पय॒तीन्द्राय सु॒त्राम्णे॑ पुरो॒  
डाश॒मेका॑दशकपालं॒ निर्व॑पे॒दपरु॑द्धो वा (४)  
अ॒प॒रु॒ध्यमा॑नो॒ वेन्द्र॑मे॒व सु॒त्रामा॑ण॒ꣳ॑ स्वेन॑  
भाग॒धेये॒नोप॑ धावति॒ स ए॒वैनं॑ त्रायतेऽनपरु  
ध्यो भ॑व॒न्तीन्द्रो॒ वै स॒दृङदे॒वता॑भिरासी॒त्स न  
व्या॒वृतम॑गच्छ॒त्स प्र॒जाप्र॑ति॒मुपा॑धाव॒त्तस्मा॑

[[1135]]

प्रपा. २ अनु. ८) कृष्णयजुर्वेदीयतैत्तिरीयसंहिता।  
(अभिचारकर्त्रादीनामिष्टिविधिः)  
ए॒तमै॒न्द्रमेका॑दशकपालं॒ नि॑रव॒पत्ते॒नैवास्मि॑  
न्निन्द्रि॒यम॑दधा॒च्छक्च॑री याज्यानुवा॒क्ये॑ अक  
रो॒द्वज्रो॒ वै शक्व॑री॒ स ए॑नं॒ वज्रो॒ भूत्या  
ऐन्ध (५) सोऽभव॒त्सो॑ऽबिभेद्भू॒तः प्र मा  
धक्ष्य॒तीति॒ म प्र॒जाप॑तिं॒ पुन॒रुपा॑धाव॒त्स प्र॒  
जाप॑तिः॒ शक्व॑र्या अधि॑ रे॒वतीं॒ निर॑मिमीत॒  
शान्त्या॒ अप्र॑दाहाय॒ योऽल॑ꣳ श्रि॒यै सन्त्स॒दृ  
ङ्स॑मा॒नैः स्यात्तस्मा॑ ए॒तमै॒न्द्रमेका॑दशकपालं॒  
निर्व॑पे॒दिन्द्र॑मे॒व स्वेन॑ भाग॒धेये॒नोप॑ धावति॒  
स ए॒वास्मि॑न्निन्द्रि॒यं द॑धाति रे॒वती॑ पुरोनु  
वा॒क्या॑ भवति॒ शान्त्या॒ अप्र॑दाहाय॒ शक्व॑री  
या॒ज्या॑ वज्रो॒ वै शक्व॑री॒ स ए॑नं॒ वज्रो॒ भूत्या॑  
इन्धे॒ भव॑त्ये॒व (६)।।  
(अपि॒ तꣳ स्यु॑र्वैन्ध भवति॒ चतु॑र्दश च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठकेऽष्टमोऽनुवाकः ।। ८ ।।

### ०९ 
(अथ द्वितीयकाण्डे द्वितीयप्रपाठके नवमोऽनुवाकः)।  
आ॒ग्ना॒वै॒ष्ण॒वमेका॑दशकपालं॒ निर्व॑पदभि॒च  
र॒न्त्सर॑स्व॒त्याज्यभागा॒ स्याद्बा॑र्हस्प॒त्यश्च॒रुर्य  
दा॑ग्नावैष्ण॒व एका॑दशकपालो॒ भव॑त्य॒ग्निः सर्वा॑  
दे॒वता॒ विष्णु॑र्य॒ज्ञो दे॒वता॑भिश्चै॒वैनं॑ य॒ज्ञेन॑ चा॒भि  
च॑रति॒ सर॑स्व॒त्याज्य॑भागा भवति वाग्वै सर॑

[[1136]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अभिचारकर्तादीनामिष्टिविधिः)  
स्वती॑ वा॒चैवैन॑म॒भि च॑रति बार्हस्प॒त्यश्च॒रु  
र्भ॑वति॒ ब्रह्म॒ वे दे॒वानां॒ बृह॒स्पति॒ब्रह्म॑णै॒वैन॑म॒  
भि च॑रति (३) प्रति॒ वै प॒रस्ता॑दभि॒चर  
न्तम॒भि च॑रन्ति॒ द्वेद्वे॑ पुरोनुवा॒क्ये कुर्या॒दति॒  
प्रयु॑क्त्या ए॒तयै॒व य॑जेताभिच॒र्यमा॑णो दे॒वता॑  
भिरे॒व दे॒वताः॑ प्रति॒चर॑ति य॒ज्ञेन॑ य॒ज्ञं वा॒चा  
वाचं॒ ब्रह्म॑णा॒ ब्रह्म॒ स दे॒वता॑श्चै॒व य॒ज्ञं च॑ म  
ध्य॒तो व्यव॑सर्पति॒ तस्य॒ न कुत॑श्च॒नोपा॑व्या॒  
धो भ॑वति॒ नैन॑मभि॒चरन्त्स्तृणुत आग्नावैष्ण॒  
वमेका॑दशकपालं॒ निर्व॑पे॒द्यं य॒ज्ञो न (२)  
उ॒प॒नमे॑द॒ग्निः सर्वां॑ दे॒वता॒ विष्णु॑र्य॒ज्ञो॑ऽग्निं  
चै॒व विष्णुं॑ च॒ स्वेन॑ भाग॒धेये॒नोप॑ धावति॒  
तावे॒वास्मै॑ य॒ज्ञं प्र य॑च्छत॒ उपै॑नं य॒ज्ञो न॑म  
त्याग्नावैष्ण॒वं घृ॒ते च॒रुं निर्व॑पे॒च्चक्षु॑ष्कामो॒ऽ  
ग्नेर्वै चक्षु॑षा मनुष्या॑ वि प॑श्यन्ति य॒ज्ञस्य॑  
दे॒वा अ॒ग्निं चै॒व विष्णुं॑ च॒ स्वेन॑ भाग॒धेये॒नो  
प॑ धावति॒ तावे॒व (३) अ॒स्मि॒ञ्चक्षु॑र्धत्त॒श्च  
क्षु॑ष्माने॒व भ॑वति धे॒न्वै वा ए॒तद्रेतो॒ यदाज्य॑  
मन॒डु॑हस्तण्डु॒ला मि॑थु॒नादे॒वास्मै॒ चक्षुः॒ प्र ज॑  
नयति घृ॒ते भ॑वति॒ तेजो॒ वै घृ॒तं तेज॒श्चक्षु॒स्ते  
ज॑सै॒वास्मै॒ तेज॒श्चक्षु॒रव॑ रुन्ध इन्द्रि॒यं वै वी॒र्यं॑  
वृङ्क्ते॒ भ्रातृ॑व्यो॒ यज॑मा॒नोऽय॑जमानस्याध्व॒र

[[1137]]

प्रपा. २ अनु. ९) कृष्णयजुर्वेदीयतैत्तिरीयसंहिता।  
(अभिचारकर्त्रादीनामिष्टिविधिः)  
क॑ल्पां॒ प्रति॒ निर्व॑पे॒दभ्रातृ॑व्ये॒ यज॑माने॒ नास्ये॑  
न्द्रि॒यम् (४) वी॒र्यं॑ वृङ्क्ते पू॒रा वा॒चः प्र  
व॑दितो॒र्निर्व॒पेद्याव॑त्ये॒व वाक्तामप्रो॑दि॒तां भ्रातृ॑  
व्यस्य वृङ्क्ते॒ ताम॑स्य॒ वाचं॑ प्र॒वद॑न्तीम॒न्या  
वाचोऽनु॒ प्र व॑दन्ति॒ ता इ॑न्द्रि॒यं वी॒र्यं॑ यज॑  
माने दधत्याग्नावैष्ण॒वम॒ष्टाक॑पालं॒ निर्व॑पेत्प्रातः  
सव॒नस्या॑ऽऽका॒ले सर॑स्व॒त्याज्य॑भागा॒ स्याद्बा॑  
र्हस्प॒त्यश्च॒रुर्यद॒ष्टाक॑पालो॒ भव॑त्य॒ष्टाक्षरा गा  
य॒त्री गा॑यत्रं प्रा॑तःसव॒नं प्रा॑तः सव॒नमे॒व  
तेना॑ऽऽप्नोति (५) आ॒ग्ना॒वै॒ष्ण॒व॒प्रेका॑दशक  
पालं॒ निर्व॑पे॒न्माध्यंदिनस्य॒ सव॑नस्याऽऽका॒ले  
सर॑स्व॒त्याज्य॑भागा॒ स्याद्बा॑र्हस्प॒त्यश्च॒रुर्यदेका॑  
दशकपालो॒ भव॒त्येका॑दशाक्षरा त्रि॒ष्टुप्त्रै  
ष्टु॑भं॒ माध्यं॑दिन॒ꣳ सव॑नं॒ माध्यं॑दिनमे॒व सव॑नं  
तेना॑ऽऽप्रोत्याग्नावैष्ण॒वं द्वाद॑शकपालं॒ निर्व॑पे  
त्तृतीयसव॒नस्या॑ऽऽका॒ले सर॑स्व॒त्याज्य॑भागा॒  
स्याद्बा॑र्हस्प॒त्यश्च॒रुर्य॑द्द्वाद॑शकपालो॒ भव॑ति॒  
द्वाद॑शाक्षरा॒ जग॑ती॒ जाग॑तं तृतीयसव॒नं  
तृ॑तीय॒सवनमे॒व तेना॑ऽऽप्नोति दे॒वता॑भिरे॒व  
दे॒वताः (६) प्र॒ति॒चर॑ति य॒ज्ञेन॑ य॒ज्ञं वा॒चा  
वाचं॒ ब्रह्म॑णा॒ ब्रह्म॑ क॒पालै॑रे॒व छन्दाꣳ॑ स्या॒  
प्नोति॑ पुरो॒डाशैः॒ सव॑नानि मैत्रावरु॒णमेक॑

[[1138]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(ब्रह्मवर्चसकामादीनां सोमारौद्रचर्वादीयेष्टिविधिः)  
कपालं॒ निर्व॑पेद्व॒शायै॑ का॒ले यैवासौ भ्रातृ॑  
व्यस्य व॒शाऽनू॑ब॒न्ध्या सो एवै॒षैतस्यैक॑कपालो  
भवति॒ न हि क॒पालैः॑ प॒शुमर्हत्याप्तु॑म् (७)।।  
(ब्रह्म॑णै॒वैन॑म॒भि च॑रति य॒ज्ञो न तावे॒वास्यन्द्रि॒यमा॑प्नोति  
दे॒वताः॑ स॒प्तत्रिꣳ॑शच्च।)  
इति कृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठके नवमोऽऽनुवाकः ।। ९।।

### १० 
(अथ द्वितीयकाण्डे द्वितीयप्रपाठके दशमोऽनुवाकः)।  
अ॒सावा॑दि॒त्यो न व्य॑रोचत॒ तस्मै॑ दे॒वाः प्राय॑  
श्चितिमैच्छ॒न्तस्मा॑ ए॒तꣳ सौ॑मारौ॒द्रं च॒रुं  
निर॑वप॒न्तेनै॒वास्मि॒न्रुच॑मद॒धुर्यो ब्र॑ह्मवर्च॒स  
का॑मः॒ स्यात्तस्या॑ ए॒तꣳ सौ॑मारौ॒द्रं च॒रुं नि  
र्व॒पेत्सोमं॑ चै॒व रु॒द्रं च॒ स्वेन॑ भाग॒धेये॒नोप  
धावति॒ तावे॒वास्मि॑न्ब्रह्मवर्च॒सं ध॑त्ता ब्रह्मव  
र्च॒स्ये॑व भ॑वति तिष्यापूर्णमा॒से निर्व॑पेद्रुद्रः  
(१) वै ति॒ष्यः॑ सोमः॑ पू॒र्णमा॑सः सा॒क्षादे॒व  
ब्र॑ह्मवर्च॒समव॑ रुन्धे॑ परि॑श्रिते याजयति ब्र  
ह्मवर्च॒सस्य॒ परि॑गृहीत्यै श्वे॒तायै॑ श्वे॒तव॑त्सायै  
दु॒ग्धं म॑थि॒तमाज्यं॑ भव॒त्याज्यं॒ प्रोक्ष॑ण॒माज्ये॑न  
मार्जयन्ते॒ याव॑देव॒ ब्र॑ह्मवर्च॒सं तत्स॑र्वं करो॒  
त्यति॑ ब्रह्मवर्च॒सं क्रि॑यत॒ प्रत्या॑हुरीश्व॒रो दु॒

[[1139]]

प्रपा. २ अनु. १०) कृष्णयजुर्वेदीयतैत्तिरीयसंहिता।  
(ब्रह्मवर्चसकामादीनां सोमारौद्रचर्वादीष्टिविधिः)  
श्चर्मा॒ भवि॑तो॒रिति॑ मान॒वी ऋचौ॑ धाय्ये॑  
कुर्या॒द्यद्वै किं च॒ मनु॒रव॑द॒त्तद्भे॑ष॒जम् (२)  
भे॒ष॒जमे॒वास्मै॑ करोति॒ यदि॑ बिभी॒याद्दु॒श्चर्मा॑  
भविष्या॒मीति॑ सोमापौ॒ष्णं च॒रुं निर्व॑पेत्सौ॒म्यो  
वै दे॒वत॑या॒ पुरु॑षः पौ॒ष्णाः प॒शवः॒ स्वयै॒वाम्मै॑  
दे॒वत॑या प॒शुभि॒स्त्वचं॑ करोति॒ न दु॒श्चर्मा  
भवति सोमारौ॒द्रं च॒रुं निर्वपेत्प्र॒जाका॑मः॒  
सोमो॒ वै रेंतो॒धा अ॒ग्निः प्र॒जानां॑ प्रेजनयि॒ता  
सोम॑ एवास्मै॒ रेतो॒ दधा॑त्यग्निः प्र॒जां प्र ज॑  
नयति वि॒न्दते॑ (३) प्र॒जाꣳ सो॑मारौ॒द्रं च॒रुं  
निर्वपेदभि॒चर॑न्त्सौ॒म्यो वै दे॒वत॑या॒ पुरु॑ष ए॒ष  
रु॒द्रो यद॒ग्निः स्वाया॑ ए॒वैनं॑ दे॒वता॑यै नि॒ष्क्री  
य॑ रु॒द्रो यद॒ग्निः स्वाया॑ ए॒वैनं॑ दे॒वता॑यै नि॒  
ष्क्रीय॑ रु॒द्रायापि॑ दधाति ता॒जगार्ति॒मार्छ॑ति  
सोमारौ॒द्रं च॒रुं नि॑र्वपे॒ज्ज्योगा॑मयावी॒ सो॒मं  
वा ए॒तस्य॒ रसा गच्छत्य॒ग्निंꣳ शरी॑रं॒ यस्य॒  
ज्योगा॒मयति॒ सोमा॑दे॒वास्य॒ रसं॑ निष्क्री॒णा  
त्य॒ग्नेः शरी॑रमु॒त यदि॑ (४) इ॒तासु॒र्भव॑ति॒  
जीव॑त्ये॒व सो॑मारु॒द्रयो॒र्वा ए॒तं ग्र॑सि॒तꣳ होता॒  
निष्खि॑दति॒ स ई॑श्व॒र आर्ति॒मार्ते॑रन॒ड्वान्हो  
त्रा॒ देयो॒ वह्रि॒र्वा अ॑न॒डवान्वह्र॒निर्हो॒ता वह्रि॑  
मव वह्नि॒मात्मानꣳ॑ स्पृ॒णोति सोमारौद्रं

[[1140]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(ग्रामकामादीनामैन्द्रादीष्टिविधिः)  
च॒रुं निर्व॑पे॒द्यः का॒मये॑त॒ स्वे॑ऽस्मा आ॒यत॑ने॒  
भ्रातृ॑व्यं जनयेय॒मिति॒ वेदिं॑ परि॒गृह्या॒र्धमु॑  
द्ध॒न्याद॒र्धं ना॒र्धं ब॒र्हिषः॑ स्तृणी॒याद॒र्धं नार्धमि  
ध्मस्या॑भ्यादध्याद॒र्धं न स्व ए॒वास्मा॑ आ॒य  
त॑ने॒ भ्रातृ॒व्यं जनयति (५)।  
(रु॒द्वो भेष॒जं वि॒न्दते॒ यदि स्तृणी॒यादर्धं॒ द्वादश च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठके दशमोऽनुवाकः ।। १० ।।

### ११ 
(अथ द्वितीयकाण्डे द्वितीयप्रपाठक एकादशोऽनुवाकः।  
ऐ॒न्द्रमेका॑दशकपालं॒ निर्व॑पेन्मारु॒तꣳ स॒प्तक॑  
पालं॒ ग्राम॑काम॒ इन्द्रं॑ चै॒व म॒रुत॑श्च॒ स्वेन॑  
भाग॒धेये॒नोप॑ धावति॒ त ए॒वास्मै सजा॒तान्प्र  
य॑च्छन्ति ग्रा॒म्ये॑व भ॑वत्याह॒वनीय॑ ऐ॒न्द्रमधि॑  
श्रयति॒ गार्ह॑पत्ये मारु॒तं पा॑पवस्य॒सस्य॒ विधृ॑  
त्यै स॒प्तक॑पालो मारु॒तो भ॑वति स॒प्तग॑णा॒  
वै म॒रुतो गण॒श ए॒वास्मै॑ सजा॒तानव॑ रुन्धेऽ  
नू॒च्यमा॑न॒ आ सा॑दय॒ति विश॑मे॒व (१)  
अ॒स्मा॒ अनु॑वर्त्मानं करोत्ये॒तामे॒व निर्व॑पे॒द्यः  
का॒मये॑त क्ष॒त्त्राय॑ च वि॒शे च॑ समदं॑ दध्या॒  
मित्यै॒न्द्रस्या॑व॒द्यन्ब्रू॑या॒दिन्द्रा॒यानु॑ ब्रू॒हीत्या॒श्रा  
व्य॑ ब्रूयान्म॒रुतो॑ य॒जेति॑ मारु॒तस्या॑व॒द्यन्ब्रू॑  
यान्म॒रुद्भयोऽनु॑ ब्रू॒हीत्या॒श्राव्य॑ ब्रूया॒दिन्द्रं॑

[[1141]]

प्रपा. २ अनु. ११) कृष्णयजुर्वेदीयतैत्तिरीयसंहिता।  
(ग्रामकामादीनामैन्द्रादीष्टिविधिः)  
य॒जेति॒ स्व ए॒वैभ्यो॑ भाग॒धेये॑ स॒मदं॑ दधाति  
वितृꣳ हा॒णास्ति॑ष्ठन्त्ये॒तामे॒व (२) निर्व॑पे॒द्यः  
का॒मये॑त॒ कल्पे॒र॑न्निति॑ यथादे॒वतम॑व॒दाय॑ यथा  
देव॒तं य॑जेद्भाग॒धेये॑नै॒वैनान्य॑थायथं क॑ल्पयति॒  
कल्प॑न्त एवै॒न्द्रमेका॑दशकपालं॒ निर्व॑पेद्वैश्वदे॒वं  
द्वाद॑शकपालं॒ ग्राम॑काम॒ इन्द्रं॑ चै॒व वि  
श्वाꣳ॑श्च दे॒वान्त्स्वेन॑ भाग॒धेये॒नोप॑ धावति॒  
त ए॒वास्मै॑ सजा॒तान्प्र य॑च्छन्ति ग्रा॒म्ये॑व भ॑व  
त्यै॒न्द्रस्या॑व॒दाय॑ वैश्वदे॒वस्याव॑द्य॒दथै॒न्द्रस्य॑  
(३) उ॒प॒रि॑ष्टादिन्द्रि॒येणै॒वास्मा॑ उभ॒यतः॑  
सजा॒तान्परि॑ गृह्णात्युपाधा॒य्य॑पूर्वयं॒ वासो॒  
दक्षि॑णा सजा॒ताना॒मुप॑हित्यै॒ पृश्नि॑यै दु॒ग्धे  
प्रैयं॑गवं च॒रुं निर्व॑पे॒न्मरुद्भ्यो॒ ग्राम॑कामः॒ पृ  
श्नि॑यै॒ वै पय॑सो म॒रुतो॑ जा॒ताः पृश्नि॑यै प्रि॒यं  
ग॑वो मारु॒ताः खलु॒ वै दे॒वत॑या सजा॒ता म॒  
रुत॑ ए॒व स्वेन॑ भाग॒धेये॒नोप धावति॒ त ए॒वा  
स्मै॑ सजा॒तान्प्र य॑च्छन्ति ग्रा॒म्ये॑व भ॑वति प्रि॒  
यव॑ती याज्यानुवा॒क्ये॑ (४) भ॒व॒तः॒ प्रि॒य  
मे॒वैनꣳ॑ समा॒नानां॑ करोति द्वि॒पदा॑ पुरोनुवा॒  
क्या॑ भवति द्वि॒पद॑ ए॒वाव॑ रुन्धे॒ चतु॑ष्पदा  
या॒ज्या॑ चतु॑ष्पद ए॒व प॒शूनव॑ रुन्धे देवासु॒राः  
संय॑त्ता आस॒न्ते दे॒वा मि॒थो विप्रि॑या आस॒

[[1142]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(ग्रामकामादीनामैन्द्रदीष्टिविधिः)  
न्ते॑ १ न्योऽन्यस्मै॒ ज्यैष्ठ्या॒याति॑ष्ठमानाश्च  
तु॒र्धा व्य॑क्रामन्न॒ग्निर्वसु॑भिः॒ सोमो॑ रु॒द्रैरिन्द्रो  
म॒रुद्भि॒र्वरु॑ण आदि॒त्यैः स इन्द्रः॑ प्र॒जाप॑ति॒  
मुपा॑धाव॒त्त (५) ए॒तया॑ सं॒ज्ञान्या॑ऽयायज  
द॒ग्नये॒ वसु॑मते पुरो॒डाश॑म॒ष्टाक॑पालं॒ निर॑वप  
त्सोमा॑य रु॒द्रव॑ते च॒रुमिन्द्रा॑य म॒रुत्व॑ते पुरो॒  
डाश॒मेका॑दशकपालं॒ वरु॑णायाऽऽदि॒त्यव॑ते  
च॒रुं ततो॑ वा इन्द्रं॑ दे॒वा ज्यैष्ठ्या॑या॒भि सम॑  
जानत॒ यः स॑मा॒नैर्मि॒थो विप्रि॑यः॒ स्यात्तमे॒तया॑  
सं॒ज्ञान्या॑ याजयेद॒ग्नये॒ वसु॑मते पुरो॒डाश॑म॒ष्टा  
क॑पालं॒ निर्व॑पे॒त्सोमा॑य रु॒द्रव॑ते च॒रुमिन्द्रा॑य  
म॒रुत्व॑ते पुरो॒डाश॒मेका॑दशकपालं॒ वरु॑णाया  
ऽऽदि॒त्य॑वते च॒रुमिन्द्र॑मे॒वैनं भूतं ज्यैष्ठ्या॑य  
समा॒ना अ॒भि सं जा॑नते॒ वसि॑ष्ठ समा॒नानां  
भवति ।। ६ ।।  
(विश॒मेव ति॑ष्ठन्त्ये॒तामे॒वाथै॒न्द्रस्य॑ याज्यानु॒वाक्ये॑ तं वरु॑णाय॒  
चरु॑र्दश च)।  
इति कृष्णयजुर्वेदीयतैत्तिरीयसंहिताया द्वितयाष्टके  
द्वितीयप्रपाठके एकादशोऽनुवाकः ।। ११ ।।

[[1143]]

प्रपा. २ अनु. १२) कृष्णयजुर्वेदीयतैत्तिरीयसंहित।  
(काम्ययाज्यापुरोनुवाक्याभिधानम)  

### १२ 
(अथ द्वितीयकाण्डे द्वितीयप्रपाठके द्वादशोऽनुवाकः)।  
हि॒र॒ण्यग॒र्भ॒ आपो॑ ह॒ यत्प्रजा॑पते। स वे॑द  
पु॒त्रः पि॒तर॒ꣳस मा॒तर॒ꣳस सू॒नू॒र्भुव॒त्स भु॒व॒त्पु  
न॑र्मघः। स द्यामौर्णाद॒न्तरि॑क्ष॒ꣳस सुवः॒ स  
विश्वा॒ भुवो॑ अभव॒त्स आऽभव॑त्। उदु॒ त्यं  
चि॒त्रम्। स प्र॑त्न॒वन्नवी॑य॒साग्ने द्यु॒म्नेन॑ सं॒यता॑  
बृ॒हत्त॑तन्थ भा॒नुना॑। नि काव्या॑ वे॒धसः॒  
शश्व॑तस्क॒र्हस्ते॒ दधा॑नः (१) नर्या॑ पु॒रूणि॑।  
अ॒ग्निर्भु॑वद्रयि॒पती॑ रयी॒णाꣳ स॒त्रा च॑क्रा॒णो  
अ॒मृता॑नि॒ विश्वा॑। हि॑रण्यापाणिमृ॒तये॑ सवि॒ता  
र॒मुप॑ ह्वये। स चेत्ता॑ दे॒वता॑ प॒दम्। वा॒म  
म॒द्य स॑वितर्वा॒ममु॒श्वो दि॒वेदि॑वे वा॒मम॒स्मभ्यꣳ॑  
सावीः। वा॒सस्य॒ हि क्षय॑स्य दे॒व भूरे॑र॒या  
धि॒या वा॑म॒भाजः॑ स्याम। बडि॒त्था पर्व॑तानां  
खि॒द्रं बि॑भर्षि पृथिवि। प्र या भू॑मि प्रवत्वति  
मु॒हना जिनोषि (२) म॒हि॒नि॒। स्तोमा॑सस्त्वा  
विचारिणि॒ प्रति॑ ष्टोभन्त्य॒क्तुभिः॑। प्र या  
वाजं॑ न हेष॑न्तं पे॒रुमस्य॑स्यर्जुनि। ऋ॒दुदरे॑ण॒  
सख्या॑ सचेय॒ यो मा॒ न रिष्ये॑द्धर्यश्व पी॒तः।  
अ॒यं यः सोमो॒ न्यधा॑य्य॒स्मे तस्मा॒ इन्द्रं॑ प्र॒  
तिर॑मे॒भ्यच्छ॑। आपा॑न्तमन्युस्तू॒पलप्रभर्मा॒  
धुनिः॒ शिमीवा॒ञ्छरु॑माꣳ ऋजी॒षी। सोमो॒

[[1144]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम)  
विश्वा॑न्यत॒सा वना॑नि॒ नार्वागिन्द्रं॑ प्रति॒माना॑  
नि देभुः। प्र (३) सु॒वा॒नः सोम॑ ऋ॒तयु  
श्चिकेतेन्द्राय॒ ब्रह्म॑ ज॒मद॑ग्नि॒रर्चन। वृषां  
य॒न्ताऽसि॒ शव॑सस्तु॒रस्या॒न्तयच्छ गृण॒ते ध॒र्त्र  
दृꣳ॑ ह। स॒बाध॑स्ते॒ मदं॑ च शुष्म॒यं च॒ ब्रह्म॒  
नरो॑ ब्रह्म॒कृतः॑ सपर्यन्। अ॒र्को वा॒ यत्तु॒रते  
सोम॑चक्षा॒स्तत्रेदिन्द्रो॑ दधते पृ॒त्सु तु॒र्याम्।  
वष॑ट्ते विष्णवा॒स आ कृ॑णोमि॒ तन्मे॑ जुषस्व  
शिपिविष्ट ह॒व्यम् (४)। वर्ध॑न्तु त्वा सुष्ठु॒  
तयो॒ गिरो॑ मे यू॒यं पा॑त स्व॒स्तिभिः॒ सदा॑  
नः प्र तत्ते॑ अ॒द्य शि॑पिविष्ट नामा॒र्यः श॑ꣳ  
मामि व॒युना॑नि वि॒द्वान्। तं त्वा॑ गृणामि  
त॒वस॒मत॑वीया॒न्क्षयन्तम॒स्य रज॑सः परा॒के।  
किमित्ते॑ विष्णो परि॒चक्ष्यं॑ भू॒त्प्र यद्व॑व॒क्षे  
शि॑पिवि॒ष्टो अ॑स्मि। मा वर्षो॑ अ॒स्मदप॑ गूह  
ए॒तद्यद॒न्यरूपः॑ समि॒धे ब॒भूय॑ (५)। अग्ने॒  
दा दा॒शुषे॑ र॒यिं वी॒रव॑न्तं॒ परी॑णसम्। शि॒  
शी॒हि नः॑ सूनु॒मतः॑। दा नो॑ अग्ने श॒तिनो॒  
दाः स॑ह॒स्रिणो दु॒रो न वाज॒ꣳ श्रुत्या॒ अपा॑  
वृधि। प्राची॒ द्यावा॑पृथि॒वी ब्रह्म॑णा कृधि॒  
सुव॒र्ण शुक्रमु॒षसो॒ दि॑द्युतुः। अ॒ग्निर्दा॒ द्र  
वि॑णं वी॒रपे॑शा अ॒ग्नि॒ऋषि यः सह॒स्रा स

[[1145]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
नोति॑। अ॒ग्निर्दि॒वि ह॒व्यमा तताना॒ग्नेर्धामा॑नि॒  
बिभृदा पुरु॒त्रा। मा (६) नो॒ म॒धीं॒रा तू  
भ॑र। घृ॒तं न पू॒तं त॒नूर॑रे॒पाः शुचि॒ हिर॑ण्य  
म्। तत्ते॑ रु॒क्मो न रो॑चत स्वधावः। उ॒भे  
सु॒श्चन्द्र स॒र्पिषो॒ दर्वी॑ श्रीणषि आ॒सनि॑।  
उ॒तो न॒ उत्पु॑पूर्या उ॒क्थेषू॑ शमसस्पत॒ इषꣳ॑  
स्तो॒तृभ्य॒ आ भ॑र। वायो॑ श॒तꣳ हरी॑णां  
यु॒वस्व॒ पोष्या॑णाम्। उ॒त वा॑ ते सह॒स्रिणो॒  
रथ॒ आ या॑तु॒ पाज॑सा। प्र याभिः॑ (७)  
यासि॑ दा॒श्वाꣳस॒मच्छा॑ नि॒युद्धि॑र्वायवि॒ष्टये॑  
दुरो॒णे। नि नो॑ र॒यिꣳ सु॒भोज॑सं युवे॒ह नि  
वी॒रव॒द्गव्य॒मश्वि॑यं च॒ राधः॑। रे॒वती॑र्न सध॒-  
माद॒ इन्द्रे॑ सन्तु तु॒विवा॑जाः। क्षु॒मन्तो॒ याभि॒  
र्मदे॑म। रे॒वाꣳ इद्रेवतः॑ स्तो॒ता स्यात्त्वाव॑तो  
म॒घो॑नः। प्रेदु॑ हरिवः श्रु॒तस्य॑ (८)।  
(दधा॑नो॒ जि॒नोषि॑ देभु॒ प्र ह॒ब्यं ब॒भूथ॒ मा यमि॑श्चत्वारि॒ꣳशच्च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठके द्वादशोऽनुवाकः ।। १२ ।।

[[1146]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम्)  
प्र॒जा॑पति॒स्ता सृ॒ष्टा अ॒ग्नये॑ पथि॒कृते॒ऽग्नये॒ कामा॑या॒ग्नयेऽन्न॑वते वैश्वान॒रमा॑दि॒त्यं च॒रुमै॒न्द्रं च॒रुमिन्द्रा॒या वृ॑जव आग्नावै॒ष्ण॒व॒मसौ सो॑मारौन्द्रमै॒न्द्रमेकाद॑शकपालꣳ  
हिरण्यग॒र्भो द्वाद॑श (१२)।।  
इति कृष्णयजुर्वेदीयतैत्तिरीयसंहितायां द्वितीयाष्टके  
द्वितीयप्रपाठकः ।। २ ।।  

(अथ द्वितीयकाण्डे द्वितीयः प्रपाठकः)।  
(तत्र प्रथमादिद्वादशान्ता अनुवाकाः)  
यस्य निःश्वासितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम् ।। १ ।।  
आद्ये प्रपाठके काम्याः ठशवः समुदीरिताः।  
द्वितीयादित्रये काम्या वक्तव्या इष्टयोऽखिलाः ।। २ ।।  
अनुवाका द्वादश स्युर्द्वितीयेऽर्थन्तु वर्ण्यते।  
प्रजाकामः स्पर्धकामो मानो युयुन्सुर्जितशत्रुकः ।। ३ ।।  
सभामेष्यति यः कुर्यादेकाशकपालकम्।  
ऐन्द्रान्गं पञ्चमं पौष्ण चरुमेषोऽनु निर्वपेत् ।। ४ ।।  
सभां प्राप्य क्षैत्रपत्यं चरुं कृत्वोर्ध्वमाचरेत्।  
ऐन्द्राग्नयागमित्येतेऽनुवाके प्रथमे स्थिताः ।। ५ ।।  
दर्शाद्यतिक्रमेऽष्टाकपालः पथिकृतेऽग्नये।  
अव्रत्याचरणेऽष्टाकपालं व्रातपतं चरेत् ।। ६ ।।  
एतदीयाक्षरार्थस्तूभा वामित्यत्र वर्णितः।  
पिशाचग्रहबाधे तु यजेद्राक्षोघ्नकं हविः ।। ७ ।।  
अक्षरार्थस्त्वेतदीयः कृष्णुष्वेत्यत्र वर्णितः।  
शत्रं योऽभिचरेदेष कुर्याद्रुद्रवते हबिः ।। ८ ।।

[[1147]]

प्रपा. ३ अनु. १२) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
कुर्यात्सुरभिमद्यागं नरगोमृतितद्भये।  
युयुत्सुरपमृत्युभ्यो भीतश्च गृहदाहवान् ।। ९ ।।  
एतै त्रयोऽष्टाकपालं कुर्यु क्षामवतेऽग्नये।  
अनुवाके द्वितीये तु स्थिताः पाथिकृतादय ।। १० ।।  
कामोपनतिमाकाङ्क्षन्कामुका (मदा) याग्नये चरेत्।  
स्पर्धमानो यविष्ठाय वह्नये हविराचरेत्।। ११ ।।  
तथाऽभिचर्यमाणोऽपि यविष्ठाय हविश्चरेत्।  
कृत्स्नायुःप्राप्तये कुर्याद्धविरायुष्मतेऽग्नये।। १२ ।।  
भूतिकामो हविः कुर्याद्वह्नये जातवेदसे।  
कान्तिकामोऽष्टाकपालमाचरेद्रुक्मतेऽग्नये ।। १३ ।।  
आज्ञां कर्तुभभीच्छुः सन्कुर्यात्तेजस्वतेऽग्नये।  
वैरिणोऽभिभवं वाञ्छन्साहन्त्याय हविश्चरेत्।। १४ ।।  
अनुवाके तृतीयेऽस्मिकामुकेष्ट्यादयः श्रुताः।  
यो वाञ्छन्नत्यन्नवान्स्यां स कुर्यादन्नवतेऽग्नये ।। १५ ।।  
वाञ्छन्नन्नादिके (ने) शक्तिमन्नादाय हविश्वरेत्।  
प्रभूतान्नस्वामितार्थी ह्यन्नस्य पतये चरेत्।। १६ ।।  
पवमानः पावकश्च शुचिश्चेति त्रिभिर्गुणैः।  
युक्तेभ्यः कुरुते दीर्घरोगयुक्तो हविस्त्रयम् ।। १७ ।।  
चक्षुष्पाटवकामोऽपि पूर्वोक्तं त्रयमाचरेत्।  
रुद्रवद्यागमारभ्य ये प्रोक्ता एकदन्तकाः।। १८ ।।  
त्वमग्ने रुद्र इत्यत्र तदर्थो वर्णितोऽखिलः।  
प्रजाकामः पुत्रवते पुत्रिणे तथा ।। १९ ।।  
इन्द्रायेह हविर्भ्या तु युक्तामिष्टिं समाचरेत्।  
क्षीरादिरसकामस्तु कुर्यद्रसवते चरुम् ।। २० ।।  
धनकामो वसुमते वह्नयेऽत्र हविश्वरेत्।  
युद्धं जित्वाऽन्नकामस्तु कुर्याद्वाजसृतेऽग्नये ।। २१ ।।  
द्विरग्न्युद्धरणे कुर्यादग्नयेऽग्निवते हविः।  
ज्योतिष्मतेऽग्नये कुर्यादुद्धृताग्निविनाशने ।। २२ ।।

[[1148]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम्)  
अन्नवद्यागमारभ्य ज्योतिष्मदवसानकाः।  
अनुवाके चतुर्थेऽन क्रमेणैते समीरिताः ।। २३ ।।  
पृत्रवद्यागमारभ्य प्रोक्तानामक्षरार्थकः।  
यस्त्वा हृदेत्यत्र सर्वो विस्पष्टमुपवर्णितः ।। २४ ।।  
वैश्वानरं पुरोडाशं चरुं वरुणदेवकम्।  
दधिक्राव्णे चरुं कुर्यादभिशस्तः परैः पुमान् ।। ५५ ।।  
त्रिहविष्कामिमामेव प्रजार्थ्यपि समाचरेत्।  
एकं वैश्वानरं कुर्यात्पुत्रे जातेऽभिवृद्धये ।। २६ ।।  
दर्शादिकमतिक्रम्य तद्वद्वैश्वानरं चरेत्।  
अग्निमुद्वासयिष्यन्नाग्नेयमष्टाकपालकम् ।। २७ ।।  
उक्तं वैश्वानरं चोभे निर्वपेद्धविषी अथ।  
वैश्वानरं मारुतं च ग्रामार्थी निर्वपेद्धविः ।। २८ ।।  
अभिशस्तीष्टिमारभ्य पञ्चमेऽस्मिन्नुदाहृताः।  
निर्वपेच्चरुमादित्यं यः सङ्ग्रामं यियासति ।। २९ ।।  
युद्धभूमिं गतस्तत्र कुर्याद्वैश्वानरं हविः।  
मारणोद्यतयोरन्नं जग्ध्वा वैश्वानरं चरेत् ।। ३० ।।  
कृत्वा यः शपथं पूर्वं द्रुह्येदेषोऽपि तं चरेत् ।  
अविं तूभयतोदन्तं वा स्वीकृत्य तमाचरेत् ।। ३१ ।।  
तं चरेद्याचितुं गच्छन्नागत्य च पुनश्चरेत्।  
षष्ठेऽनुवाक आदित्यचर्वाद्या उपवर्णिताः ।। ३२ ।।  
वैश्वानरो न इत्यत्र वर्णितोऽर्थोऽनुयाकयोः।  
पश्वर्थी निर्वपेदैन्द्रं चरुं यद्वेन्द्रियावते ।। ३३ ।।  
पुरोडाशं ब्राह्मतेजो वाञ्छन्धर्मवते चरेत्।  
अन्नार्थ्यर्कवते कुर्याद्भूत्यर्थी तु हविस्त्रयम् ।। ३४ ।।  
धर्मेन्द्रियार्कैर्युक्तेभ्य इन्द्रेभ्यस्तद्यथाक्रमम्।  
अंहोमुचे पापघाती वैमृधायान्यपीडितः ।। ३५ ।।  
बद्धो वा परियत्तो वा नात्र इन्द्राय निर्वपेत्।  
अर्काश्वमेधयुक्ताय महायज्ञेच्छुराचरेत् ।। ३६ ।।

[[1149]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(काम्ययाज्यापुरोमुवाक्यामिधानम्)  
ऐन्द्रचर्वाद्यः प्रोक्ता अनुवाकेऽत्र सप्तमे।  
इन्द्रं व इत्यत्र सर्वस्तदर्थ उपवर्णितः ।। ३७ ।।  
ग्रामार्थ्यन्वृजदे कुर्यादिन्द्राण्यै सैन्यकामुकः।  
युद्धार्थी नष्टधैर्यो वा कुर्यान्मन्युमते हविः ।। ३८ ।।  
दात्रेऽन्यदीयदानार्थी प्रदात्रे तूत्तमर्णकः।  
राज्यभ्रष्टो भ्रश्यमानो वा सुत्राम्णे चरेद्धविः ।। ३९ ।।  
संपद्योग्यस्त्वन्यसाम्ये सत्यैन्द्रे (न्द्रं / संपदे चरेत्।  
अष्टमे त्वनुवाकेऽस्मिन्नन्वृजुप्रमुखाः श्रुताः ।। ४० ।।  
तदर्थोऽन्वहं मासा इत्यत्र सम्यङ्निरूपितः।  
आग्ना वैष्णव आद्यः स्यादाज्यं सारस्वतं ततः ।। ४१।।  
बार्हस्पत्यचरुश्चैतत्कुर्यादभिचरंस्त्रयम्।  
यः प्रत्यभिचरेत्सोऽपि कुर्यादेतद्धविस्त्रयम् ।। ४२ ।।  
पीडितोऽन्याभिचारेण शान्त्यै तामिष्टिमाचरेत्।  
यज्ञोपनतिकामः सन्नाग्नावैष्णवमाचरेत् ।। ४३ ।।  
धृते चरुं दृष्टिकामोऽध्वरकल्पां चरेद्धविः।  
अन्यानुबन्ध्यकालेऽयं मैत्रावरुणमाचरेत्।। ४४ ।।  
अनुवाके तु नवभेऽभिचारादय ईरिताः।  
ब्रह्मवर्चसकामस्तु सोमारौद्रं चरुं चरेत् ।। ४५ ।।  
चर्मदोषाद्विभीतस्तु सोमापोष्णं समाचरेत्।  
प्रजाकामोऽभिचारी च दीर्घरोगयुतस्तथा ।। ४६ ।।  
परस्य वैरिजनको वा सोमारौद्रमाचरेत्।  
दशमे त्वनुवाकेऽस्मिन्सोमारौद्रादय श्रुताः ।। ४७ ।।  
अग्नाविष्णू महीत्यत्र वर्णितोऽर्थोऽनुवाकयोः।  
ग्रामार्थ्यैन्द्रं मारुतं च कुर्यादेतद्धविर्द्वयम् ।। ४८ ।।  
विड्राज्ञोः कलहं वाञछन्नपि तामेव निर्वपेत्।  
कलहं तं समाधातुं वाञ्छन्नपि चरेदमूम् ।। ४९ ।।

[[1150]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम्)  
ऐन्द्रं च वैश्वदेवं च ग्रामकामश्चरेद्धविः।  
प्रैयंगवं भरुद्भयस्तु ग्रामकामश्चरुं चरेत् ।। ५० ।।  
समानैरप्रिये जाते संज्ञानीं तां समाचरेत्।  
एकादशेऽनुवाकेऽस्मिन्नुक्ता ऐन्द्रादयोऽखिलाः ।। ५ ।।  
पूर्वप्रपाठकान्त्यानुवाकेऽस्यार्थ उदीरितः।  
द्वादशेऽन्त्यानुवाकेऽत्र काम्ययाज्याः श्रुतौ श्रुताः।  
व्याख्यास्यन्ते तदर्थेष्टीरुदाहृत्यात्र पूर्ववत् ।। ५२ ।।  
भृत्युभतिस्येष्टिं विधातुं प्रस्तौति—  
“देवा वै मृत्योरबिभयुस्ते प्रजापतिमुपाधावन्तेभ्य एतां प्राजापत्याꣳ शतकृष्णलां निरवपत्तयैवैष्वमृतपदधात्” (सं. का. २ प्र. ३ अ. २) इति।  
शतं सुवर्णानि कृष्णलतुलितानि यस्याः समष्टेः सा कृष्णलसमष्टिः शतकृष्णला, तां प्रजापतिदेवताकां निरवपत्, तयैव शतकृष्णलया देवेष्वपमृत्युवारण रूपममृतमदधात्। विधत्ते—  
“यो मृत्योर्विभीयात्तस्मा एतां प्राजापत्याꣳ शतकृष्णलां निर्वपेत्प्रजापतिमेव स्वेन भागधेयेनोपि धावति स एवास्मिन्नायुर्दधति सर्वनायुरेति” सं. का. २ प्र. ३ अ. २) इति।  
मृत्योरपमृत्योः। सर्वमायुर्जन्मकाले यावदायुरारब्धेन कर्मणा प्रापितं तत्सर्वं विघ्नेन विना प्राप्नोति। शतसंख्या प्रशंसति—  
“शतकृष्णला भवति शतायुः पुरुषः शतेन्द्रिय आयुष्येवेन्द्रिये प्रति तिष्ठति” (सं. का. २ प्र. ३ अ. २) इति। पाकाय घृतद्रव्यं विधत्ते—  
“घृते भवत्यायुर्वै घृतममृतꣳ हिरण्यमायुश्चैवास्मा अमृतं च समीची दधाति” (सं. का. २ प्र. ३ अ. २) इति।  
आयुर्दा अग्ने हविषो जुषाणो घृतप्रतीक इति मन्त्रे घृतप्रियस्नाग्नेरायुष्प्रदत्वाद्घृतस्याऽऽयृष्ट्वम्। यद्वा धृतजन्येन वलेनेन्द्रियाणां देहे दृढबद्धतया निर्गमनाभावादायुर्भवतीति तद्धेतुत्वम्। समीची स्वस्वकार्यक्षमे मृत्युपरिहारायानुकूले। अवदानपरिमाणं विधत्ते—  
“चत्वरि चत्वरि कृष्णलान्यव द्यति चतुरवत्तस्याऽऽप्त्यै” (सं. का. २ प्र. ३ अ. २) इति।

[[1151]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम)  
पुरोडाशे प्रकृतिभूते सकृदुपस्तीर्थ द्विरवदाय सकृदभिधारणेन चतुरवतं संपद्यते। अत्र त्वेकैकस्मिन्नवदाने कृष्णलगतया चतुःसंख्या चतुरवत्तं संपद्यते। तव प्रधानस्य हविषश्चतुष्टयं द्विवरदातव्यमिडार्थमपि चतुष्टमय्। अनेनाभिप्रायेणवीप्सा। तदेतन्मनसि निधाय सुत्रकार आह – “तानि पवित्रवत्याज्य आवपति धर्ममात्रं श्रपणं प्रचरणकालेऽष्टो देवताया अवद्यति चत्वारि स्विष्टकृति द्वे प्राशित्रेऽष्टाविडायां चतुर्धाकरणकाले सर्वाणि प्राशित्रे समोप्यैकधा ब्रह्मण उपहरति तानि ब्रम्हा भक्षयति भक्षापतय इतरेषाम्” इति।  
सर्वेषामृत्विग्भागानां सहैव ब्रह्मणे प्रदानं विधत्ते—  
एकधा ब्रह्मण उप हरत्येकधैव यजमान आयुर्दधति (सं. का. २ प्र. ३ अ. २) इति।  
एकधेत्यनेन सर्वभागसाहित्यमुच्यते। उपहरति दद्यादित्यर्थः। अनेन दानेन यजमानेऽपि सर्वमायुरेकीकृत्य स्थापयति।  
अस्यामिष्टौ याज्यानुवाक्ये द्विविधे विकल्पिते तासु चतसृष्वृक्ष तिसृणां प्रतीकान्याम्नायन्ते—  
हिरण्यगर्भ इति। हिरण्यगर्भः समवर्तताग्र इत्येका। आपो ह यन्महती र्विश्वमायन्निति द्विसीया। ते उभे अपि चतुर्थकाण्डस्य प्रथमप्रपाठके समाम्नातत्वात्तत्रैव व्याख्यास्येते। प्रजापते न त्वदेतान्यन्य इत्येषा तृतीया। सा तु प्रथमकाण्डस्याष्टमप्रपाठके व्याख्याता। अथ चतुर्थीमृचमाह—  
स वेदेति। द्यौः पिता पृथिवी माता प्रजापतिर्बन्धुरितिमन्त्रवर्णाद्ब्रह्मण्डमध्ये सत्यलोके वर्तमानस्य प्रजापतेरण्डस्योपरितनकपालरूपा द्यौः पिताऽधस्तनक पालरूपा पृथिवी माता। स पुत्रः प्रजापतिस्तं पितरं मातरं च वोत्ति। अभिज्ञः स प्रजापतिः सूनुर्भवत्तयोर्मातापित्रोः पुत्रो भवति। अत एव तयोर्वेदनं तस्योपपन्नम्। मघशब्दो धनवाची। पुनः पुनर्यजमानाय दातव्यं धनं यस्यायौ पुनर्मघः। तादृशोऽयं प्रजापतिर्भुवद्भवति। किंच, स प्रजापतिः सर्वव्यापि विराड्रूपं घृत्वा द्यामुपरितनकपालमौर्णाच्छादितवान्। तथाऽन्तरिक्षं स्वर्गं च स और्णोत्। किंचात एव विश्वा भुव इमं लोकमारभ्याधस्तनाः सर्वा भूमीरभवत्प्राप्नो

[[1152]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम्)  
दाच्छादितवानित्यर्थः किंच सत्यलोके समागत्य चतुर्मुखत्वेन रूपान्तरेण परि मितोऽभवत्। इष्ट्यन्तरं विधत्ते—  
“असावादित्यो न व्यरोचत तस्मै देवाः प्रायश्चित्तिमैच्छन्तस्मा एतꣳ सौर्यं चरुं निरवपन्तेनैवास्मिन्रुचमदधुर्यो ब्रह्मवर्चसकाम स्यात्तस्मा एतꣳ सोर्यं चरुं निर्वपेदमुमेवाऽऽदित्यꣳ स्वेन भागधेयेनोप धावति स एवास्मिन्ब्रह्मवर्चस दधाति ब्रह्मवर्चस्येव भवति ” (सं. का. प्र. ३ अ. २) इति।  
यदुक्तं सूत्रकारेण सौर्यं चरुं रुक्माभ्यां परिगृह्यांऽऽसादयतीति। तदेतद्विधत्ते—  
“उभयतो रुक्मौ भवत एवास्मिन्रुत्तं दधाति” (सं. का. २ प्र. ३ अ. २) इति। उभयत उपरिष्टादधस्ताच्चेत्यर्थः।  
प्रयाजार्थ आज्ये कृष्णलं प्रक्षिप्य होमं विधत्ते  
“प्रयाजेप्रयाजे कृष्णलं जुहोति दिग्भ्य एवास्मै ब्रह्मवर्चसमव रुन्धे” (सं. का. २ प्र. ३ अ. २) इति।  
पञ्चसु प्रयाजेषु हुयमानैस्तैजसैः पञ्चभिः कृष्णलेः पञ्चभ्यो दिग्भ्यो ब्रह्मवर्चसाख्यस्य तेजसः प्राप्तिर्भवति। अत्र याज्यानुवाक्ययोः प्रतीके दर्शयति—  
उदु त्यमिति। उदु त्वं जातवेदसमिति पुरोनुवाक्या। चित्रं देवानामुदगादनीकमिति याज्या। ते उभे अपि प्रथमकाण्डस्य चतुर्थप्रपाठके व्याख्याते।  
हिरण्यार्थिनस्त्रिहविष्कामिष्टिं विधत्ते—  
“आग्नेयमष्टाकपालं निर्वपेत्सावित्रं द्वादशकपालं भूम्यै चरुं यः कामयेत हिरण्मयं विन्देय हिरण्यं मोप नमेदिति यदाग्नेयो भवत्याग्नेयं वै हिरण्यं यस्यैव हिरण्यं तेनैवैनद्विन्दते सावित्रो भवति सवितृप्रसत एवैनद्विन्दते भूम्यै चरुर्भवत्यं स्यामेवैनद्विन्दत उपैनꣳ हिरण्यं नमति” (सं. का. २ प्र. ३ अ. २) इति हिरण्यं विन्देय प्रथमतः प्रयत्नं कृत्वा कियदपि लभेय तत ऊर्ध्वं वृद्ध्या दिरूपेणाधिकं स्वयमेव मां प्राप्नुयादिति कामयितुरियामिष्टिः। फलान्तराय त्रिहविष्कां तां विधत्ते—  
“वि वा एष इन्द्रियेण वीर्यणर्घ्यते यो हिरण्यं विन्दत एतामेव निर्वपेद्धि

[[1153]]

प्रपा. २ अनु. १२ कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
रण्यं वित्वा नेन्द्रियेण वीर्येण व्यृद्धते” (सं. का. २ प्र. ३ अ. २) इति। हिरण्यं लब्ध वतश्चोरादिभीत्या कातरत्वमिन्द्रियव्यृद्धिः।  
पुनरपि फलान्तराय तां विधत्ते—  
“* एतामेव निर्वपेद्यस्य नश्येद्यदाग्नेयो भवत्याग्नेयं वै हिरण्यं यस्यैव हिरण्यं तेनैवेनद्विन्दति सावित्रो भवति सवितृप्रसूत एवैनद्विन्दति भूम्यै चरुर्भवत्यस्यां वा एतन्नश्यति यन्नश्यत्यस्यामेवैनद्विन्दति” (सं. का. २ प्र. ३ अ. २) इति। मार्गपातनस्थानविस्मृत्यादिना विनष्टस्य हिरण्यस्य पुनर्लाभार्थमियमिष्टिः।  
एतेषु त्रिषु हविःषु प्रथमस्य पुरोनुवाक्यामाह –  
स प्रत्नवदिति। हेऽग्ने त्वं द्युम्नेन हिरण्येन बृहत्ततन्थ महदैश्वर्यं विस्तारय। किंवत्, प्रत्नवत्, पुरातना धनिका उदाराः सन्त ऐश्वर्यं यथा विस्तारयन्ति तद्वत। कीदृशेन द्युम्नेन नवीयसाऽत्यन्तनूतनेन पितृपिताद्युपार्जितव्यतिरिक्तेनेदानीमेवार्ज्यमानेन। संयताऽस्मान्प्राप्नुवता। भानुना कालुष्याभावादत्यन्तं भासमानेन। तत्रैव याज्यामाह—  
नि काव्येति। कविः पण्डितस्तस्य भावः काव्यं पाण्डित्यं बुद्ध्यतिशयः। अयमग्निः काव्या काव्येन स्वकीयबुद्ध्यतिशयेन यजमानाञ्शाश्वतो निरन्तरा नुष्ठानशाश्वतिकान्वेधसो विधातृसदृशान्निकर्नितरां करोतु। कीदृशोऽग्निः। नर्या मनुष्येभ्यो हितानि पुरूणि बहुधनानि हस्ते दधानः। किंच, सोऽग्नी रयीणां रयिपतिर्भुवत्सर्वेषां धनानामधिपतिरासीत्। अतोऽमृतानि हिरण्यानि विश्वासर्वाणि सत्रा चक्राणः सहस्थितानि कर्तुं शक्तः। तादृशोऽस्मभ्यं हिरण्यं ददातु। द्वितीयस्य हविषः पुरोनुवाक्यामाह—  
हिरण्येति। अस्मभ्यं दातुं हिरण्यं पाणीं यस्य स हिण्यपाणितादृशं सवितारमुपगम्य हवय आह्वयामि। किमर्थंम्। ऊवये रक्षणाय। सविता देवता रूपः पदमस्यद्योग्यं स्थानं चेत्ता ज्ञाता। अत्रैव याज्यामाह—  
*सर्वेष्वादर्शपुस्तकेषु एतामेवेत्यादि व्यृध्यत इत्यन्तमग्रिमाबतरणान्तरमेव गृहीतं दृश्यते, तथाऽपि प्रमादमूलकमेवैत्पूर्ववाक्यपूर्तेरभावादिति बोध्यम्।

[[1154]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम्)  
वाममद्येति। हे सवितरद्यास्मभ्यं वामं वननीयं कर्मफलं सावीः प्रेरय देहीत्यर्थः। श्वोऽपि वामं सावीस्तदूर्ध्वं दिने दिने वामं सावीः। हे देव वामस्य वननीयस्य भूरेर्विस्तीर्णस्य क्षयस्य स्वर्गनिवासस्य सिद्धयेऽयाऽनया धियश्रद्धायुक्तबुद्धया वामभाजो वननीयकर्मानुष्ठायिनः स्याम। तृतीयहविष पुरोनुवाक्यामाह—  
बडित्थेति। हे पृथिवि त्वं पर्वतानां संबन्धिनं खिद्रं खेदजनकं भारमित्था बडबिभर्षि इत्थमिति हस्तेनाभिनय। बट्, बाढ दृढमित्यर्थः। हे भूमि त्वं महना त्वदीयेन महिम्ना या प्रजिनोपि यान्पर्वतान्प्रकर्षेण प्रीणयसि तेषां खिद मिति पूर्वत्रान्ययः। प्रवत्वति महिनीति द्वयं संबुद्ध्यन्तस्य भूमिपदस्य विशेषणम्। प्रवत्वति प्रवणवति महिनि महत्त्वयुक्ते वा। अत्र प्रवणवत्त्वेन जलसमृद्धिः सूच्यते तया च जलसमृद्ध्या यान्प्राणिनः प्रीणयसि तानपि बाढं बिभर्षीत्यपि योजनीयम्। तत्रैव याज्यामाह—  
स्तोमास इति। विविधश्चारो जनानां संचारो यस्यां पृथिब्यां सा विचारिणी, तथाविधे हे पृथिवि स्तोमासः प्राणिनां संघा अक्तुभिरभिब्यक्तैर्नानाविधसस्यैर्निमित्तभूतैस्त्वां प्रतिष्ठोभन्ति प्रत्येकमाश्रयन्ते। हेऽर्जुनि धवले निर्मले पृथिवि या त्वं पेरुं पानादिभोग्यवस्तुकमिवं प्रकर्षेणास्यसि भोगाय प्रेरयसि। कमिव, हेषन्तं वाजं न वाजिनमिव। यथा लोके बाह्यदिप्रदेशे तुरंगान्तरं दृष्टवा स्वोत्साहेन हेषाशब्दं कुर्वन्तमुत्तमाश्वं सादिनोऽभ्यासाय प्रेरयन्ति तद्वत्। सोमवा मिनश्चरुं विधातुं प्रस्तौति—  
इन्द्रस्त्वष्टुः सोममभीषहाऽपिबत्स विष्वङ्व्यार्छत्स इन्द्रियेण सोमपीथेन व्यार्धत स यदूर्ध्वंम दवमीत्ते श्यामाका अभवन्त्स प्रजापतिमुपाधावत्तस्मा एता सोमेन्द्रꣳ श्यामाक चरुं निरवपत्तेनैवास्मिन्निन्द्रिय सोमपथिमदधात् (सं. का. २ प्र. ३अ. २ इति।  
इन्द्रो विश्वरूपं त्वष्टुः पुत्रं हत्वा सोमयागे तेन त्वष्ट्रां स्वयमनाहूतः सन्कुपितो यज्ञस्य भ्रंशं कृत्वा प्रसह्यं सोममपिबदिति पञ्चमप्रपाठके प्रपञ्चयिष्यते। तदत्र संगृह्योच्यते। अभीषहा बलात्कारेणेत्यर्थः। सोमं पीत्वा त्वष्टुर्भीतो नानादिगभिमुखो विशेषेण पलायनं कृतवान्। पलायमानश्च तदुपघातादिन्द्रियस्वा

[[1155]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
स्थ्यकरेण सोमपानेन व्यृद्धोऽभूत्तदानीमिन्द्रो यत्सोमरसस्वरूपमूर्ध्व मुखेन वमनं कृतवान्, तद्भूमौ पतित्वा श्यामाकारूपेण निष्पन्नम् ततः स इन्द्रः प्रजापत्युपदेशेन सोमेन्द्रचरुं कृत्वा स्वोदर एव जरणेन्द्रियप्रदं सोमपानं प्राप्तवान्। अथ विधत्ते—  
“वि वा एष इन्द्रियेण सोमपीथेनर्ध्यते यः सोमं वमिति यः सोमवामी स्यात्तस्मा एतꣳ सोमेन्द्रꣳ श्यामकं चरुं निर्वपेत्सोमं चैवेन्द्रं च स्वेन भागधेयेनोप धावति तावेवास्मिन्निन्द्रियꣳ सोमपीथं धत्तो नेन्द्रियेण सोमपीथेन व्यृध्यते” (सं. का. २ प्र. ३ अ. २) इति।  
प्रातःसवनादिप्रयोगे यो यजमानः पीतं सोमं वमिति स एष सोमस्य वमनादिन्द्रियसामर्थ्यप्रदेन सोमपानेन व्यृद्धो भवति। तादृशसोमवामिनो यजमानस्यायं चरुः। द्वौ देवौ द्रव्यं च प्रशंसति—  
“यत्सौम्यो भवति सोमपीथमेवाव रुन्धे यदैन्द्रो भवतीन्द्रिर्य वै सोमपीथ इन्द्रियमेव सोमपीथमव रुन्धे श्यामाको भवत्येष वाव स सोमः साक्षादेव सोमपीथमव रुन्धे” (सं. का. २ प्र. ३ अ. २) इति। अत्र पुरोनुवाक्यामाह—  
ऋदूदरेणेति। हे हर्यश्वेन्द यः सोमः पीतो मा न रिष्येद्वमनेन मां न हिंस्यात्तादृशेन सख्या सखिवद्धितकरिणा सोमेन सचेय संगते भूयासम। कीदृशेन सोमेन। ऋदूदरेण। अत्र मकारो लुप्तः। वमनाभावान्मृदुत्वं स्वास्थ्यमापन्नमुदरं यस्य सोमस्य स एष ऋदूदरः। सोऽयं सोमोऽस्मे अस्मदीयोदरे न्यधायि निहितः। तस्मै तदर्थं सोमस्य जरणार्थं प्रतिरं प्रकर्षेण वमनापदं तारयितारमिन्द्रमच्लैम्याभिमुख्येन प्राप्नोमि भजामीत्यर्थः। तत्र याज्यामाह—  
आपान्तेति। अत्र प्रादत्रयेण सोमस्य स्तुतिश्चतुर्थपादेनेन्द्रस्य। अन्ततोऽपगत आपान्तः सर्वात्मना विनष्टो मन्युः कोपो यस्य सोऽयमापान्तमन्युः। बहुभिर्ग्रावभिरभिषूयमाणोऽपि न कुध्यतीत्यर्थः। त्रिषु सवनेष्वभिषवार्थमासादिता उपलास्तृपलास्तेषां प्रभर्म प्रहारो यस्य सोमस्य सोऽयं तृपलप्रभर्मा धुनिः कम्प

[[1156]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम्)  
मानः प्रहाररितस्ततः कम्पते। शिमीशब्दः कर्मवाची, शिम्यो बहुविधान्यभिषवशोधनग्रहणादीनि कर्माण्यस्य सन्तीति शिमीवान्। शरवोऽभिषवकाले शीर्णावयवाः, ते च बहवो यस्यासौ शरुमान्। रसनिष्पीडनेन यदवशिष्टं नीरस तदृजीषं तदस्यास्तीत्यृजीषी। ईदृशः सोमो विश्वामि वनानि वर्धयतीति शेषः। “सोमो वा ओषधीनाꣳ राजा”। “सोमो वनस्पतीनाम्”। “वनस्पतिगते सोमे” इत्यादिश्रृतिस्मृतिभ्यां चान्द्ररश्मिभिर्बनस्याभिवृद्धिदर्शनाच्च वर्धयितृत्वम्। कीदृशानि वनानि। अतसा सर्वत्र संततानीत्यर्थः। अर्वागर्वाचीनानि प्रतिमानानि लौकिकोपमानानीन्द्रं न देभुर्न हिंसन्ति। नीचैरुपयातैः स्वसाम्यापादनमेवोत्तमस्य हिंसा। तां कर्तुमुपमानानि न प्रवर्तन्त इत्यर्थः। तत्रैव विकल्पिता पुरोनुवाक्यामाह—  
प्र सुवान इति। ऋतयुर्यज्ञमिच्छुर्यजमानः सोमः सुवानः सोममभिषुण्वन्निन्द्राय ब्रह्मेन्द्रार्थं बृहत्सोमपानं प्रचिकेत प्रकर्षेण जानाति। कीदृशो यजमानः। जमदग्निरेतन्नामकमुनिसदृश। किं कुर्वन्। अर्चन्स्तुतिभिः पूजयन्। हे इन्द्र त्वं वृषा फलस्य वर्षयिता यन्ताऽसि सोमस्य नियामकोऽसि। कीदृशस्य, शवसो बलवतः। उदरे स्थापयितुमशक्यस्येत्यर्थः। तुरस्य वमनाय त्वरमाणस्य। अन्तर्यच्छ नियन्तृत्वादुदरमध्ये तं सोमं जरयितुं नियच्छ। गृणते तां स्तुवते यजमानाय धर्मं दृंह सोमस्य धारकं वायुं दृढी कुरु। तत्रैव विकल्पितां याज्यामाह—  
सबाधस्त इति। हे सोम नरो मनुष्या ऋत्विजस्ते ब्रह्म श्यामाकचरुरूपं परिवृढं हविः सपर्यन्पूजयन्ति समर्पयन्ति कीदृशस्य ते। सबाधः। धकारान्तो बाध्शब्दोऽभिषवकृतमुपद्रवं ब्रूते। तेनोपद्रवेण सह वर्तत इति सबाध, इति प्रतिपादकं तस्य षष्ठी सबाध इति। अभिषवपीडितस्य तवेत्यर्थः। कीदृशं ब्रह्म, मदं च हर्षकरमपि शुष्मयं च बलप्रापकमपि। कीदृशा नरः। ब्रह्मकृत इष्टिरूपं परिवृढं कर्म कुर्वन्तीन्सि ब्रह्मकृतः। सोमचक्षा अर्को वा सोमशब्देनाभिधीयमानस्त्वं सूर्य एव। अतस्तेजस्वित्वान्नास्सि तव कश्चिदप्युपद्रव इत्यभि प्रायः। यद्यत्रास्मदुदरे पीतो रसस्तुरते वमनाय व्यग्रतां करोति तत्रैत्तत्रैवोदरेरऽय

[[1157]]

प्रपा.१ अनु. ११) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
मिन्द्रः पृत्सु सङ्ग्रामेष्विव तुर्यां दधते तूर्ण यातारं करोति वमनाय संभ्रमं कुर्वतः सोमस्य निवारकं वायुं शीघ्रं तत्र प्रेरयतीत्यर्थः।  
अथ पञ्चमप्रपाठके विहितायामभ्युदयेष्टौ विष्णवे शिपिविष्टाय शृते चरुमित्युक्तं यत्तृतीयं हविस्तत्रानन्तरभावि मन्त्रत्रयमुत्कर्षणीयम् तस्मिंश्च त्रये पुरोनुवाक्यां दर्शयति—  
वषट् त इति। अस्यते क्षिप्यते कर्मानुष्ठानाय देवतया विधिना वा प्रेर्यंत इत्यासो यजमानः। तादृशोऽहं ते तवाऽऽसमन्ताद्वषट्कृणोमि हविर्दानं करोमि। शिपिषु पशुषु विष्टः प्रविष्टो यज्ञः शिपिविष्टः पशुसाध्यो यज्ञ इत्यर्थः। “यज्ञो वै बिष्णुः। पशवः शिपिः” इति श्रुतेः। हे शिपिविष्ट यज्ञात्मक विष्णो मे मदीयं तद्धव्यं जुपव्य। सुष्टुतयः शोभनास्तुतिरूपा मे गिरस्त्वां वर्धन्तु वृद्धिं प्रापयन्तु। एकस्विन्नपि विष्णौ यूयमिति पूजार्थ बहुवचनम्। पूज्या यूयं स्वस्तिभिः श्रेयोभिर्नोऽस्मान्सदा पात रक्षत। तत्रैव याज्यामाह—  
प्र तत्त इति। हे शिपिबिष्टाद्यास्मिन्यज्ञे ते त्वदीयं तन्नामाहं प्रशंसामि। कीदृगहं, वयुनानि विद्वान, ज्ञापकानि नामनिर्वचनानि जानन्। “यज्ञो वौं विष्णुः। पशबः शिपिः। यज्ञ एव पशुषु प्रतितिष्ठति” इति श्रुत्याऽऽख्यातं शिपिविष्टनाम्नो निर्वचनं जानामीत्यर्थः। अत एवार्योऽहं शब्दार्थाभिज्ञानः स्वामी हे विष्णो तं त्वा गृणामि तथाविधं त्वां स्तौमि। किंविधम्। अस्य रजसा पराके क्षयन्तं दृश्यमानस्य मलिनलोकस्यात्यन्तं दूरे निवसन्तं तवसं सपस्विनम् कीदृशोऽहम्। अवतीयानतपस्वी। यद्यप्यहं तपोरहितस्तथाऽपि तपस्विनस्तव प्रसादात्स्तोतुं शक्त इत्यर्थः। तत्रैव विकल्पितां याज्यामाह—  
किमित्त इति। हे विष्णो त्वं यद्यस्मात्कारणाच्छिपिविष्टोऽस्मीति प्रकर्षेण ववक्षे पुनः पुनर्वक्षि तस्मासे तव मनसि किमित्परि पक्ष्यं भूत्किमिदं गर्हणीमभूत्। नैतद्रर्हणीयं वृयैव तव लज्जेत्यभिप्रायः। यद्यप्येतन्नाम लोकेऽत्यन्तरोगिण्युत्पाटितगुह्यत्ववि (चि) मूढैः प्रयुज्यते शिपिविष्टोऽयामिति, तथाऽप्यवयवार्थस्य ब्राह्मणेन व्याख्यातत्वान्नास्त्यत्र तव लज्जाकारणम्। तस्मादेतद्वर्पो वरिष्ठं नामास्मन्माऽपगूढ, अस्माकमग्रं गूढं मा कुरु। यद्यस्मात्त्वं गूहनायैव समिथे युद्धे

[[1158]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम्)  
कवचशीर्षकाभ्यां गूढोऽन्यरूपो बभूव बभूविथ तदन्यथा यथा तथा वा भवतु, तथाऽप्यस्मद्बुद्धौ प्रशस्तमिदं मा गोपायेत्यर्थः।  
पशुकामस्य त्रिहविष्कामिष्टिं विधत्ते--- “अग्नेये दात्रो पुरोडाशमष्टाकपालं निर्वपेदन्द्राय प्रदात्रे पुरोडासमेकादशकपालं पशुकामोऽग्निरेवास्मै पशून्प्रजनयति वृद्धानिन्द्र प्र यच्छति” (सं. का. २ प्र. ३ अ. २) इति।  
पञ्चद्रव्यसमाष्टिरूपं तृतीयं हविर्विधत्ते—  
“दधि मधु घृतपामो धाना भवन्त्येदतद्वै पशूनाꣳ रूपꣳ रूपेणैव पशुनवरुन्धे” (सं. का. २ प्र. ३ अ. २) इति।  
तत्र दधिघृतयोः पशुसंबन्धात्तत्साहचर्येण सर्वेषां पशुरूपत्वम्।  
अस्मिन्हविषि द्रव्यसंख्यां विविधद्रव्यत्वं च प्रशंसति---  
“पञ्चगृहीतं भविति पाङक्ता हि पशवो बहुरुपं भवति बहुरूपा हि पेशवेः समृद्ध्यै” (सं.का. २ प्र. ३ अ. २ इति।  
एकैकस्य द्रध्यत्य ग्रहणेन पञ्चगृहीतत्वं गोमहिपाश्वादिरूपेण पशूना बहुरूपत्वम्। द्रव्यं विधाय देवतां विधत्ते—  
“प्राजापत्यं भवति प्राजापत्या वै पशवः प्रजापतिरेवास्मै पशून्प्र जनयति” (सं. का. २ प्र. ३ अ. २) इति।  
घृतं न पूतमुभे स्रुश्चन्द्रेत्येते ऋचौ विधसे—  
“आत्मा वै पुरुषस्य मध यन्मध्वग्नौ जुहोत्यत्मानमेव तद्यजमानोऽग्नौ प्रदधाति पङ्क्तयौ याज्यानुवाक्ये भवतः पाङ्क्तः पुरुषः पाङ्क्ताः पशव आत्मान मेव मृत्योर्निष्कीय पशूनव रुन्धे” (सं. का. २ प्र. ३ अ. २) इति।  
यस्मिन्कस्मिंश्चिद्दुर्गे समुत्पन्नस्य मघुनो दध्यादिवत्सर्वप्राणिसुलभत्वं नास्ति, आत्मापि हस्तपादादिवत्सर्वैः सुष्ठु विज्ञेयो न भवति, तत्साम्यान्मधुनः पुरुषत्वं, मधुहोमेन वह्नो प्रक्षिप्तस्याऽऽत्मनः पङक्तिच्छन्दसोः पाठेन मृत्योर्निष्क्रयो भवति।  
तत्र प्रथमहविषः पुरोनुवाक्यामाह—  
अग्ने दा इति। हेऽग्ने दाशुषे हविर्दत्तवते यजमानाय रयिं दा धनं देहि। तथा वीरवन्तं वीरैर्भृत्यादिभिरुपेतं पुत्रं देहि। कीदृशं परीरिणसं परितः शोभना

[[1159]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(काम्ययाज्यापुरोमुवाक्याभिधानम्)  
नासिकाद्या अवयवा यस्य तं तथाविधम्। सुनुपतस्त्वया दीयमानैः पुत्रैयुक्तान्नोऽस्माञ्शिशीहि सर्वेषु कार्यषु तीक्ष्णी कुरु। तत्रैव याज्यामाह—  
दा नो अग्ने इति। हेऽग्ने नोऽस्मभ्यं शतिनो दाः शतसंख्याकान्पशून्देहि। तथा सहस्रसंख्याकान्देहि। दुरो न द्वाराणीव पशुसंपत्तौ हि * “वायव्यꣳ श्वेतमालभेत” “सरस्वत्याज्यभागा स्यात् इत्यादीनि बहूनि कर्माणि सुस्त्रेनानुष्ठातुं शक्यन्ते।” अतोऽनुष्ठानस्य द्वारभूतान्पशून्देहि। ततः पशुप्राप्तेरूर्ध्वं वाजमन्नं श्रुत्यै ब्राह्मणभोजनादिजन्यकीर्तयेऽपावृधि विध्नमपनीय वर्धय। प्रकर्षेणाऽऽनुकूल्यमञ्चतो गच्छत इति प्राच्यौ कुरु। ब्रह्मणा मन्त्रपुरःसरेण कर्मणा तुष्टः सन्द्यावापृथिव्यौ प्राच्या कुरु। उषस उषःकालाः सुवर्णं स्वर्गं इवास्मदगृहे शुक्रं प्रकाशं विदिद्युर्तीवशेषेण द्योतितं कुर्वन्तु प्रभूतं कुर्वन्वित्यर्थः।  
तत्रैव विकल्पितां याज्यामाह—  
अग्निदा इति। अथमाग्निर्द्रविणं दा ददातु। वीरपेशा वीराणामस्मत्पुत्रा दीनां पालको योऽग्निरसावृषिमृषिसामानं पुत्रं सहस्रा सहस्रप्रकारेण सनोति ददातु। सोऽग्निर्दिवि स्वर्गे हव्यमस्मदयिमाततान समन्ताद्विस्तारितवान्। तादृशस्याग्नेः पुरुत्रा पुरुषु प्रदेशेषु धामानि स्थानानि विभृता विशेषेण संपादितानि।  
द्वितीयहविषो याज्यानुवाक्ययोः प्रतीके दर्शयति—  
मा नो मर्घीरिति। मा नो मर्घीरा भरा दद्धि तन्न इति पुरोनुवाक्या। आ तू भर माकिरेतत्परि ष्ठादिति याज्या। तदुभयं पूर्वकाण्डे सप्तमप्रपाठके व्याख्यातम्।  
तृतीयविषः पुरोनुवाक्यामाह—  
घृतं न पूतमिति। हे स्वधावोऽन्नवन्प्रजापते ननूररेपास्त्वदीयं शरीरं पापरहितम्। किमिव, पूतं घृतं न घृतमिव। नेत्युत्तरत्रानुवर्वते। शुचि हिरण्यं न शुद्धं सुवर्णमिव, रुक्मो न आभरणमिव। ते त्वदीयं तच्छरीरं रोचत सर्वेभ्यो रोचताम्। तत्रैव याज्यामाह—  
उभे सुश्चन्द्रेति। हे सुश्चन्द्र सुष्ठ्वहलादनकर आसनि त्वदीय आस्ये सपिंषः संबन्धिन्यावुभे दर्त्रीसदृशे हनू श्रीणीषे सेवसे। हनुपूरणपर्यन्तं सर्पिस्त्वया  
* सर्वपुस्तकेषु हीत्यस्य स्थाने देहीति वर्तते, तत्वयुक्तम्।

[[1160]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम)  
पीतमित्यर्थः। उतापि च हे शवसस्पते बलस्याधिपत उक्थेषु शस्त्रवत्सु यज्ञेषु नोऽस्मानुत्पूपूर्या उत्कर्षेण पूरय प्रापयेत्यर्थ। स्तोतृभ्यो जयमानेभ्य इषमन्नमाभर संपादय।  
अथान्यत्र वायव्यां यवागूं निर्वपेदित्यादेना विहिते कर्मण्युत्कर्षणीयां पुरो नुवाक्यामाह—  
वायो शतमिति। हे वायो पोष्याणां पुष्टिमतां हरीणामश्वानां शतं युवस्वास्मदगृहे समागन्तुं रथे योजय उत वा ते सहस्रिणः, अथवा ते सहस्त्रसंख्याका अश्वा रथे युज्यन्तामिति शेषः। स च रथो पाजसा बलेन शीघ्रमायातु तत्रैव याज्यामाह—  
प्र यमिरिति। हे वायो दुरोणे यज्ञगृह इष्टये क्रियमाणेष्टिसिद्ध्यर्थं नियुत्संज्ञकाभिर्याभिर्वडवाभिर्दाश्वांसमच्छ हविर्दत्तवन्तं यजमानं प्राप्तुं प्रकर्षेण यासि ताः समीचीना अस्माकमनुकूला इति शेषः। इह कर्मणि नोऽस्माकं सुभोजसं रयिं सुष्ठु भोजनोपयुक्तं धनं नियुव नितरां मिश्रय। किंच, राधोऽन्नं नियुव। कीदृशं राधः। वीरवद्द्रव्यमश्वियं पुत्रैर्गोभिरश्वैर्युक्तमित्यर्थः।  
अथ क्काप्यैन्द्रकर्मण्युक्तयाज्यानुवाक्ये आम्नायेते। तत्र पुरोनुवाक्यामाह—  
रेवतीर्न इति। रेवत्यो धनवत्यः सधमादोऽस्माभिः सह मादय (द्य न्त्यो हर्षयुक्तास्तुविवाजो बह्वन्नोपेता आपो नोऽस्माकं स्वामिनीन्द्रे सन्त्वस्मत्सुखाय तिष्ठन्तु। याभिरद्भिःसह वयं क्षुमन्तं शब्दयन्त इन्द्रं स्तुवन्तो मदेम हृष्यास्म। तत्रैव याज्यामाह—  
रेवाꣳ इद्रेवत इति हे हरिव इन्द्रायं यजमानो रेवाꣳ इद्धनवानेव सन्रेवतो धनवतो देवस्य प्रेदु अन्यन्तप्रकर्षेण स्तोता स्यात्। कीदृशस्य देवस्य। त्वावतस्त्वत्सदृशस्य मघोनो धनवतः श्रुतस्य देवेषु श्रूयमाणस्य। तादृशं देवं स्तुत्या स्वाभीष्टं प्राप्नोतीत्यभिप्रायः अत्र विनियोगसंग्रहः-  
“हिरण्याऽपः प्रजा सेति चतस्रः शतकृष्णले।  
उदु चित्रं चरौ सौर्ये स प्रेत्याग्रेययागके।।”

[[1161]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
हिर सावित्रके तद्वद्वडित्था भूमिगे चरौ।  
सोमेन्द्र ऋद्चत्वारः शिपिविष्टे वषट्त्रयम्।।  
अग्ने तिस्त्रो दातयुक्ते मा न आ तू पदातृके।  
घृतं दध्यादिगणके वायो वायव्यके क्वचित्।  
क्वाप्यैन्द्रे रेवतीर्लिङ्गदिति त्रिंशदुदीरिताः।। इति।  
अथ मीमांसा।  
अष्टमाध्यायस्य प्रथमपादे चिन्तितम्—  
“कृष्णलेषु घृतस्योत ब्रीहेस्तेजोयुतेर्भवेत्।  
घृतस्य मैत्रं वैशद्याच्चरुशब्दयुतेस्तथा”।।  
“प्राजापत्यं घृते चरुं निर्वपेच्छतकृष्णलम्” इत्यत्र कृष्णलेषूपांशुयाजद्रव्यस्य घृतस्य धर्माः कर्तव्याः, कृष्णलाख्यसुवर्णस्य घृतस्य च तेजस्वित्वसाम्यादिति चेन्न। सुवर्णशकलव्रीह्योर्वैशद्यसाम्यात्। नहि घृतस्य प्रबलकाठिन्याविरलत्वादिरूपं वैशद्यमस्ति। चरुशब्दस्त्वौषधद्रव्यविषयः कृष्णलेषु प्रयुज्यमान औषधधर्मान्प्रापयति। तस्मादव्रीहिधर्माः कर्तव्याः।  
दशमाध्यायस्य प्रथमपादे चिन्तितम्—  
“अवघातः कृष्णलानागस्ति नो बाऽस्ति पाकवत्।  
प्रत्यक्षोक्त्या चरेत्पाकमवघाते तु नास्ति सा।।”  
विकृतिरूपाणां काम्येष्टीनां काण्ड उदाह्रियते--“प्राजापत्यं घृते चरुं निर्वपेच्छतकृष्णलमायुष्कामः” इति। कृष्णलशब्दः सुवर्णशकलवाची। प्रकृतौव्रीहीनवहन्तीतिपुरोडाशहेतूनां व्रीहीणमवघातो विहितः। सोऽत्र चरुहेतूनां कृष्णलानां चोदकवशादस्ति नो वेति संदेहः। अस्तीति पूर्वपक्षप्रतिज्ञा। वितुषीकरणं प्राकृत उपकारः। लुप्तेऽप्युपकारे तत्सत्तायां पाकवदिति निदर्शनम्। लुप्तेऽपि विक्लोदनोपकारे पाकः प्रतिवादिनोऽभिमतः, तद्वदबघातोऽप्यस्तु। घृते

[[1162]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम्)  
श्रपयतीति प्रत्यक्षोक्त्या पाकोऽभ्युपगतः। अवघाते तु सोक्तिर्नास्तीति वैवम्यादवघातो नास्ति। तत्रैव द्वितीयपादे चिन्तितम्—  
“नास्त्यस्ति वा कृष्णलेषु पाकः श्रौतोऽप्यसंभवी।  
अदृष्टार्थतया स स्यादौष्ण्ये तु सुतरां भवेत्।।”  
घृते क्षपयतीतिप्रत्यश्रश्रुतिविहितोऽपि पाको, विक्लेदनायोग्येषु न कर्तव्य इति पूर्वपक्षः। दृष्टार्थस्य विक्लेदनस्यासंभवेऽप्यदृष्टार्थ पाकः कर्तव्यः। अन्यथा विधिवैयर्थ्यापत्तेः। यदा तु पाकशब्द औष्ण्यवाची तदा न कोऽपि विवादः।  
“उपस्तराभिघारौ स्ततेषु नो वा द्वयं भवेत्।  
अदृष्टार्थमसंसक्तिदष्टार्थं नेति लुप्यते।।”  
तेषु कृष्णलेषूपस्तरणमभिधारणं चेत्येतदुभयं पाकवदष्टार्थं कर्तव्यमिति पूर्वः पक्षः। न तावत्पाकवदत्र प्रत्यक्षविधिरस्ति। चादकस्तु दृष्टं द्वारमपेक्षते। प्रकृतावुपस्तरणाभिधारणयोर्दृष्टार्थत्वात्। सूक्ष्माणां पुरोडाशावयवानां स्रुचि संसक्तिं निवारयितुं तदुभयं क्रियते। कृष्णलानां तु संसक्तिप्रसङ्ग एव नास्ति। अतस्तन्निवारणलक्षणं द्वारं नास्तीत्युपस्तरजाभिघारण द्वयं लुप्यते। तत्रैवान्य च्चिन्तितम्—  
“भक्षो नास्त्यस्ति वा तेषु नास्ति प्रीतेरभावतः।  
चुश्चुषाकारनिर्धानवचनात्स्यात्प्रदानवत्”।।  
यथा पुरोडाशे प्राशित्रादिभागो भक्ष्यते तथा तेषु कृष्णलेषु भक्षो नास्ति, प्रीतिरूपस्य दृष्टद्वारस्याभावादिति पूर्वः पक्षः। चुश्चुषाकारं भक्षयन्ति निर्धयन्तो भक्षयन्तीति प्रत्यक्षं वचनमाम्नायते। इक्षुदण्डभक्षणे तद्रसवीकारे च यः शब्दविशेषस्तस्यानुकरणं चश्चुषेति। घृते निरुप्तेषु कृष्णलेषु यल्लिप्तमाज्यं तदन्तर्नेतुमिव बालाश्चुश्चुषां कृत्वा तदाज्यं निःशेषेण पिबन्तो भक्षयेयुरित्यर्थः। अनदनीयद्रव्याणामपि कृष्णलानां यथा वचनात्प्रदानं तद्वदभक्ष्याणामपि भक्षणं भवेत्। तत्रैवान्यच्चिन्तितम्—  
“सकृत्सहत्वयोरेकमेकधेत्यन्त्यमेव वा।  
एकं नियामकाभावादबाधाधदन्त्यमेव हि” इति।

[[1163]]

अनु. २ अनु. १२) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
तत्रैव कृष्णलभक्षणे श्रूयते “एकधा ब्रह्मण उपहरति” इति। तत्रैकधेत्ययं धाप्रत्ययः प्रकारवाची सन्नेकवारमित्यमुमर्थं वा बहूनां सहभावं वा ब्रूते। उपहारो भक्षणाय समर्पणम्। एकधेत्यनेन शब्देन सकृत्त्वसहत्वयोरन्यतरद्विवक्षितमुत सहत्वमेवेति संशयः। नियामकाभावादुभयोर्मध्ये यत्किंचितदन्यतरदिति पूर्वः पक्षः। अबाधोऽत्र नियामकः। प्रकृताविडाप्राशित्रचतुर्धाकरणशंयुवाककालेषु चतुर्धाभक्षणसिद्धये चत्वार उपहारा उपदिष्टाः। अत्रापि ते चोदकप्राप्ताः। तत्र सकृत्त्वपक्ष उपरितनास्त्रय उपहारास्तत्तत्कालविशेषाश्च बाध्येरन्। सहत्वपक्षे कालविशेषा एव बाध्यन्ते, न तु त्रय उपहाराः। तस्मादन्त्यपक्षरूपं सहत्वमेवैकधेत्यस्य शब्दस्यार्थः। तत्रैवान्यच्चिन्तितम्—  
“सर्वं ब्रह्मण इत्यत्र ब्रह्मभागस्य सर्वता।  
अन्यभागस्यापि वाऽऽद्यो भागान्तरमबाधितुम्।।  
सर्वत्वमन्यभायीयं ब्राह्मणोऽत्र विधीयते।  
स्वभागीयं चोदकाप्तं बाध्यतामन्यभक्षणम्”।  
कृष्णलभक्षण एवेदपरम श्रूयते—“सर्वं ब्रह्मणे परिहरति” इति। परिहारः समर्पणम्। ब्रह्मसहितानामृत्विजामेकैकस्य चतुर्षु कालेषु चत्वारो भक्षणभागाश्चोदकप्राप्ताः। तत्र सर्वता किं ब्रह्मसंबन्धितचतुर्भागविषया, उतेतरसंबन्धिभागः चतुष्टयविषयाऽपीति संदेहः। अध्वर्युप्रभृतीनामृत्विजां ये ये चत्वारो भागास्तेषां बडूनामबाधनायाऽऽद्यः पक्षोऽभ्युपगन्तव्यः। तत्रैषा वचनव्यक्तिः—ब्रह्मसंबन्धमनूद्य सर्वत्वपरिहारयोरेकमनुवादेऽन्तर्भाव्येतरद्विधेयं “यद्ब्रह्मणे सर्वं तत्परिहति यद्ब्रह्मणे परिहरति तत्सर्वम् ” इति। उभयथाऽपि विधेर्ब्रह्मभागमात्रे पर्यवसानञ्चोदकप्राप्ता अन्यभागा अबाधिता भविष्यन्तीति पूर्वः पक्षः। सर्वत्वपरिहारावनूद्य ब्रह्मसंबन्धो विधियते। यत्परिहर्तव्यं सर्वं तद्ब्रह्मण इति वचनव्यक्तिः। तत्र ब्रह्मभागाणामितरभागाणां च यत्सर्वत्वं तस्य ब्रह्मसंबन्धे सति ब्रह्मभागाणां ब्रह्मसंबन्धस्य चोदकादेव प्राप्तत्वात्तत्रानर्थको विधिरन्यभागानां ब्रह्मसंबन्धविधाने पर्यवस्यति। तस्मादन्येषां भक्षणं बाध्यते। तत्रैवान्यच्चिन्तितम्—  
“युगपत्स्वस्वकाले वा तत्सर्वं भक्षयेदयम्।  
अविलम्बादादिमोऽन्त्यस्तं तं कालमबाधितुम्।।”

[[1164]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्यायाज्यापुरोनुवाक्याभिधानम्)  
अतीतेननाधिकरणद्वयेन युगपत्सर्वं ब्रह्मणे समर्पयेदित्युक्तं, तत्र भक्षयितुं युगपत्समर्पितस्य सर्वस्य मध्ये कियदपि भक्षयित्वाऽवशेषितस्य विलम्बे कारणाभावाद्युगपदित्याद्यः पक्षः प्राप्नोति। चोदकप्राप्तस्य तत्तत्कालस्याबाधो विलम्बे हेतुः। तस्मात्स्वस्वकाल इत्यन्त्यः पक्षोऽभ्युपगन्तव्यः।  
“फलं च नियमः कर्ता संघः सौर्ये न वाऽग्रिमः।  
प्रयाजवन्न विध्यादिविध्यन्तत्वविभेदतः।।”  
इष्टो फलादयश्चत्वारः सन्ति। फलं स्वर्गः। नियमो यावज्जीवकत्वम्। कर्ता स्वर्गकामः। संघ आग्नेयादीनां षण्णां साहित्यम्। स एते चत्वारः सौर्ये प्रयजादिवदतिदेष्टव्या इति चेन्न। वैषभ्यात्। प्रयाजादिराकाङ्क्षितविध्यन्तत्वादतिदिश्यते। विध्यादिस्तु नाऽऽकाङ्क्षितः। सौर्यं चरुं निर्वपेदिति मुख्यविधिः प्रत्यक्षश्रवणात्। अन्यथा विध्यन्तेऽपि कस्याऽऽकाङ्क्षा वर्ण्येत। तस्मात्प्रधानकर्मणोऽनाकाङ्क्षितस्य विकृताप्रवृत्तेस्तत्संबद्धाः फलादयोऽप्यनाकाङ्क्षित्वान्नातिदिश्यते। तत्रैवान्यच्चितन्तितम्---  
“गोदोहनाद्यस्ति नो वा भवेत्प्रणयनाश्रयात्।  
अनङ्गत्वादपेक्षाया अभावान्नातिदिश्यते।।”  
‘चमसेनापः प्रणयेद्गोदोहनेन पशुकामस्य’ इति दर्शपूर्णमासयोः श्रुतं गोदोहनं सौर्येऽप्यतिदेष्टव्यम्। कुतः । तदाश्रयस्य प्रणयनस्य सद्भावादिति चेन्मैवम्। ऋत्वङ्गतया चमस एव प्रणयनसाधनमपेक्षितं, न त्वङ्गं पुरुषार्थं गोदोहनम्। अतः फलनियमादिवन्नातिदेशः। तत्रैवान्याच्चिन्तितम्---  
स्पर्शद्वयं व्यवस्थाप्यं विकल्प्यं वा व्यवस्थितिः।  
प्रकृताविव नो तत्र तस्याः शाब्दत्ववर्जनात्।।  
दर्शपूर्णमासयोर्हविषा स्पर्शनद्वयं व्यवस्थितमन्त्रद्वयसाध्यमाम्नासम्—“चतुर्होत्रा पौर्णमास्यामभिमृशेत्पञ्चहोत्राऽवास्यायाम्” इति। पृथिवी होतेत्यादि मन्त्रश्चतुर्होता। अग्निर्होतेत्यादिमन्त्रः पञ्चहोता। तदुभयं सौर्यादौ चोदकप्राप्तं सत्कालभेदेनानुष्ठानद्वये व्यवस्थापनीयम्। कुतः। प्रकृतौ पौर्णमास्यमावास्ययोः कालयोर्भदेन व्यवस्थितत्वादिति चेन्न। प्रकृतौ व्यवस्थाया आर्थिकत्वात्। शाब्द-

[[1165]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
स्यैवाङ्गत्वेनातिदेशार्हत्वात्। तस्मादुभयं विकृताविच्छया विकल्प्यते। तत्रैवान्याच्चिन्तितम्—  
षट्सु कस्याप्युताऽऽग्नेयस्यैव सौर्येऽग्रिमो यतः।  
अविशेषो न दैवेक्यादौषधद्रव्यकत्वतः।।  
दर्शपूर्णमासगतेषु षट्सु यागेषु यस्य कस्यापि विध्यन्तः सौर्य कर्तव्यः, अस्यैवेति विशेषनियामकस्याभावादिति चेन्न। देवतैकस्य नियामकत्वात्। सौर्यशब्दगततद्धितप्रत्ययविग्रहस्य सूर्याविति द्विवचनेनापि कर्तुं शक्यत्वाद्देवतैक्यमनिश्चितमिति चेन्न। विधिशेषार्थवादोक्तावमुमेवाऽऽदित्यमित्येकवचनेन तद्व्यपदेथात्। आग्नेयार्थवादेऽपि सोग्नऽयेऽध्रियतेत्येकवचनं व्यपदिष्टम्। अत आग्नेयस्यैव विध्यन्तो न त्वग्नीषोमीयैन्द्राग्नयोः। यद्यप्यैन्द्रयोर्दधिपयसोः प्राजापत्य उपांशुयाजेऽपि देवतैक्यमस्ति, तथाऽप्यौषधद्रव्यकरत्वमाग्नेये विशेष्यते। तस्मात्तस्यैव विध्यन्तः। नवमाध्यायस्य द्वितीयपादे चिन्तितम्---  
“सौर्यादौ पार्वणौ होमौ स्तो न वा कालदेवकौ।  
स्तः संघदेवकौ संघविकारत्वान्न तत्र तौ।।”  
दर्शपूर्णमासयोः श्रूयते-- “स्रुवेण पार्वणो जुहोति” इति। तत्र पर्वशब्दः कालविशेषवाची। ततः कालदेवकौ तो होमाधारादुपकारकतया प्रयाजादिवत्सौर्यादिविकृतिष्वतिदिश्येते इति चेन्मैवम्। पर्वशब्दस्याऽऽग्नेयादित्रिकसंघपरत्वात्। दानार्थवाचिनः पृणातेर्धातोर्निष्पन्नोऽयं पर्वशब्दः। स प्रीया (पूर्य) ते दीयतेऽस्मिन्नित्यधिकरणव्युत्पत्त्या कालमाचष्टे। भावव्युत्पत्त्या दु क्रियापरः सन्प्रकरणवाशदाग्नेयादिकर्मत्रयसंघमाह। तथा च मन्त्रवर्णोऽप्यनुगृहीतो भवति। “ऋषभं वाजिनं वयं पूर्णमासं यजामहे” इत्येको मन्त्रः।  
“अमावास्या सुभगा सुशेव धेनुरिव भूम आप्यायमाना” इत्यपरो मन्त्रः। तत्राग्नीषोमवत्कर्मत्रयसंघाय व्यासक्तदेवतात्व। न च संघस्य विकृतिः सौर्यादिः, किंत्वाग्नेयस्यैव। ततः संघार्थ योर्होमयोर्नास्ति सौर्यादौ प्राप्तिः।  
दशमाध्यायस्य प्रथमपादे चिन्तितम्—  
सौर्ये चरौ चरुः स्थाली किं वाऽन्नं लौकिकोक्तितः।  
स्थाल्यस्यां श्रपणं योग्यं कपालविकृतित्वतः।।

[[1166]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम)  
विद्वच्छरुतिप्रसिद्धयाऽन्नं देवतातद्धितोक्तितः।  
योग्यत्वेन प्रदेयं तत्पुरोडाशहतिर्यथा।।  
सौर्यं चरुं निर्वपेदित्यादिवाक्ये चरुशब्दः किं स्थालीं वक्ति, आहोस्विदोदनमिति संदेहः। तत्र लौकिका आ हिमवत आ च कुमारीभ्यः सर्वेऽपि सर्वदेशीयस्वस्वभाषाप्रसिद्ध्या यत्किंचिद्गकारवकाराद्यक्षरमुपरि प्रक्षिप्य चरुशब्दमल्पे पात्रे पाकाधिकरणे ताम्रादिमये प्रयुञ्जन्ते। निघण्टुकाराश्चोखा स्थाली चरुरित्येताञ्शब्दान्पर्यायत्वेनोपदिशन्ति। तस्माच्चरुशब्दः स्थालीं वक्ति। यदि तस्या अदनीयत्वाभावेन पुरोडाशवत्प्रदानयोग्यता न स्यात्तर्हि मा भूत्पुरोडाशविकृतित्वं, पुरोडाशाधिष्ठानकपालविकृतित्वं तु भविष्यति। श्रपणयोग्यताया सद्भावात्। यथा कपालेषु हविः श्रप्यते तथा स्थाल्यामपि श्रपयितुं शक्यते। तस्माच्चरुः स्थालीति प्राप्ते ब्रूमः----- अन्नमेव चरुशब्देनोच्यते। कुतः। श्रुतिप्रसिद्धेः। आदित्यः प्रायणीयश्चरुरिति विधाय तद्वाक्यशेषे ह्यदितिमोदनेनेत्योदनशब्देन चरुरबूद्यते। यदि भोज्यान्ने चरुशब्दः क्वापि न प्रयुज्यते तर्ह्योदनाविशेषवाची चरुशब्दोऽस्तु। तत्र विद्वत्प्रसिद्धेः। विद्वांसो याज्ञिकाः शब्दैकगम्यधर्माधर्मव्यहारिणः शब्द्रार्थाविप्लबे तात्पर्यवन्तोऽनवस्रावितान्त रूष्मपक्वे जीवतण्डुले विशदसिक्थ ओदने चरुशब्दः प्रयुञ्जते। सत्योदनवाचित्वे सौर्यमिति तद्धितोऽप्युपपद्यते। यथाऽऽग्नेयमितिदेवता * तद्धितसंयुक्तपुरोडाशः प्रदेयद्रव्यं तथा चरुरपि। अन्ये च निघण्टुकारा हब्यपाके चरुः पुमानिति पठति। तस्याच्चरुशब्दोऽन्नवाची। तत्रैवान्याच्चिन्तितम्---  
“चरुः कपाले पक्तव्य क्वापि वा उचितेऽथवा।  
कपाले चोदकप्राप्तेरनपूपत्वतः क्वचित्।  
स्थाल्यां चरुत्वयोग्यत्वात्कटाहे योग्यता नहि।  
चिन्ताद्वयफलं त्वत्र पेषणादिनिवर्तनम्।।”  
विषयसंशयनिर्देशकं पूर्वार्धं स्पष्टार्थम्। यथा प्रकृतौ पुरोडाशस्य कपाले पाकस्तथा विकृतौ चरोरित्याद्यः पूर्वपक्षः। पुरोडाशस्यापूपत्वात्कपालगतोष्मणा  
* अत्र “तद्धित” इति पदं विरुद्धम्।

[[1167]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(काम्यायाज्यापुरोनुवाक्याभिधानम्)  
पाकः संभवति, चरुस्त्वोदनत्वादुदकगतोष्मणा पक्तव्यः। अतोऽप्राकृतकार्यत्वाच्चोदकप्राप्तिर्नास्तीति यद्युच्येत तर्हि, अनपूपस्य चरोरुदकधारणयोग्ये कटाहघटादौ यत्र क्वापि पाक इति द्वितीयः पूर्वपक्षः। निरुप्तानां मुष्टिचतुष्टयपरिमितानां तण्डुलानामल्पेनैव पात्रेण पक्तुं योग्यत्वाच्चरोः स्थाल्यामेव पाक इति राद्धान्तः। पूर्वत्र चरुरोदन इति चिन्तितम्। न ह्योदने पेषणादिरस्ति। अतः पेषणादिनि वृत्तिः पूर्वचिन्तायाः साक्षात्फलम्। तद्द्वारेण चरुनिष्पादकस्थालीचिन्ताया अपि फलमित्युपचर्यते। पेषणादीन्यनुक्रामति—  
“पेषणं यवनं वापस्तापश्चोपहितिः प्रथा।  
मार्जनाध्यूहनज्वालास्तथा व्युद्धृत्य सादनम्।।”  
पेषणं चूर्णनं, यवनं पिष्टस्योदकमिश्रणं, वाप उपकत्मिश्रणाय पिष्टस्य पात्रे प्रक्षेपः, तापः कपालानामङ्गारैः प्रतापनम् उपहितिरङ्गारेषु कपालस्थापनम्, प्रथा कपालेष्ववस्थापितस्य पुरोडाशस्य हस्तसंघट्टनेन सर्वेषु कपालेषु प्रसारणं, मार्जन श्लक्ष्णीकरणम्। अध्यूहनं भस्मनाऽङ्गारैश्चोपर्याच्छादनं, ज्वाला दर्भपुञ्जीलैः प्रज्वालनम्, व्युद्धृत्य सादनं कपालेभ्यः पृथक्कृतस्य पुरोडाशस्यान्तर्वेद्यवस्थापनम्। ननु पेषणादिनिवृत्तेः पूर्वाधिकरणद्वयफलत्वे किमिति सूत्रकारः प्रत्येकं सूत्रैर्विचारितवानित्याशङ्कय मन्दमतिव्युदासयित्याह—  
“एतानि मन्दप्रज्ञस्य कर्तव्यानीति विभ्रमः।  
अपूपस्यैव योग्यानीत्येतत्सूत्रैर्निरूपितम्।।”  
तत्रैव चतुर्थपादे चिन्तितम्—  
“सौर्यादिनिगमे कोऽपि शब्दः स्याद्वैध एव वा।  
चरौ सूर्गान्वयादाद्यः प्रयोगान्वयतोऽन्तिमः।।”  
सौर्यं चरुं निर्वपेदित्यादिविकृतिषु चोदकातिदिष्टा ये निगमास्तेष्वग्न्यादि शब्दस्थाने सूर्याद्यर्थप्रत्यायक शब्द ऊहितव्यः। स चार्थ आदित्यख्यादिना पर्यायेणापि प्रत्याययितुं शक्यते। वैधस्तु सूर्यशब्दश्च याग एवान्वितः, नत्वग्न्यादिशब्दवन्निगमेषु पठितः। तस्माद्य कोऽपीति प्राप्ते ब्रूमः—अत्र सौर्यं चरुं निर्वपेदिति प्रयोगवचनेन सूर्यान्वयो भवति, न तु सौर्यं चरुमिति चरुणा। कारकविभाक्तिर्हि द्वितीया। सा चाऽऽख्यातेन संबध्यते, न नाम्ना। सति च

[[1168]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(काम्ययाज्यापुरोनुवाक्याभिधानम्)  
प्रयोगान्वये याज्यापुरोनुवाक्ययोर्निगमेषु वा यत्र यत्र प्रयोगोऽपेक्षितस्तत्र सर्वत्र सूर्यशब्द एव युक्तः। प्रकृतावपि निगमेषु नार्थमात्रविवक्षयाऽग्निशब्दः प्रयुज्यते, किं तर्हि वैधशब्दविवक्षयाऽपि। तथा सत्यतिदेशोऽपि वैधशब्दविषय एव भविष्यति। तस्मात्सूर्यशब्द एव प्रयोक्तव्यः।  
द्वादशाध्यायस्य द्वितीयपादे चिन्तितम्—  
“आरम्भणीया सौर्यादौ नाते स्यान्न प्रयोगवत्।  
ऋत्वर्था न प्रयोगार्था ऋत्वारम्भे ततो भवेत्।।”  
दर्शपूर्णमासयोः प्रथप्रयोगस्यैवोपक्रम आरम्भणीया न प्रयोगान्तरस्येति नवमे निर्णीतम्। आदौ कृतस्य कर्तृसंस्कारस्य यावज्जीवपर्याप्तत्वाद्यथा न प्रयोगान्तर आरम्भणीयापेक्षा, तथा यावज्जीवप्रकृतिकालमध्ययातिनीनां सौर्यादिविकृतीनां नास्ति तदपेक्षेति प्राप्ते ब्रूमः- दर्शपूर्णमासावारप्स्यमान इत्युक्तत्वात्क्रत्वर्थे यमारम्भणीया, न तु प्रयोगार्था। क्रत्वन्तराणि हि सौर्यादीनि। ततः प्रयोगान्तरवैषम्यात्सौर्यादौ सा कर्तव्या। न च यावज्जीवकालः प्रकृत्यङ्गं, कर्तृधर्मत्वेन द्वितीये वर्णितत्वात्। अतो नोक्तरक्षोघ्नन्यायोऽत्र प्रसरति। तस्मान्नास्त्यत्र प्रसङ्गः। तृतीयाध्याये चतुर्थपादे चिन्तितम्—  
“सोमवामिचरुर्लोके वेदे वेन्द्रियसंक्षयः।  
दृष्टदोषो लौकिकेऽतो वमने विहितश्चरुः।।  
अदोषो वमनायैव लोके पानं श्रुतौ पुनः।  
जरणाय ततो वान्तिदोषशान्त्यै भवेच्चरुः।।”  
इदमाम्नायते— “सोमेन्द्रं चरुं निर्वपेच्छ्यामकं सोमवामिनः” इति। तत्र लोकिके सोमवमने विहितोऽयं चरुः। कुतः। “वि वा एष इन्द्रियेण वीर्यण। (सोमपीथेन) र्ध्यते षः सोमं वमिति” इति दृष्टशेषमुपन्यस्य तच्छान्तये चरुविधानादिति चेन्मैवम्। लोके धातुसाम्यार्थिनो वमनायैव सोमस्य पाने सति वमनस्य दोषाहेतुत्वात्। वेदे तु “हिन्व मे गात्रा हरिवः” इत्यनेन मन्त्रेण जरयितुं सोमः पीयते। तत्र वमनप्रायश्चित्तार्थोऽयं चरुः। तत्रैवान्यच्चिन्तितम्---  
“ऋत्विजां वमनेऽप्येष कर्तुरेवोत वर्जनात्।  
विशेषस्याग्रिमो मैवं कर्तुरेव निरूपितः।।”

[[1169]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(काम्यायाज्यापुरोनुवाक्याभिधानम्)  
ईशस्य सोमवमने चरुरिति विशेषस्यभावादृत्विजां यजमानस्य च वमने सर्वत्रासौ चरुरिति चेन्मैवम्। यो वमति स निर्वपतीति निर्वप्तुर्वमनं चरुनिमित्तं, निर्वप्ता च यजमानः। ऋत्विजो निर्वप्तृत्वेऽधिकारान्तरप्रसङ्गात्। यस्माद्यजमानस्यैव वमने चरुविधिः। अष्टमाध्यायस्य प्रथमपादे चिन्तितम्---  
“क्षीरस्याऽऽज्यस्य वा नीरे मधुन्यप्यग्रिमो यतः।  
द्रवत्वं न घृतेऽप्यस्य सत्त्वाद्वर्णाच्च संभवात्।।”  
चित्रायागे श्रूयते—“दधि मधु घृतमापो धानास्तण्डुलास्तत्संसृष्टं प्रजापत्यम्” इति। तत्र मधुन्युदके च द्रवत्वसामान्येन सांनाय्यगतस्य पयसो धर्मा इति चेत्। न घृतेऽप्याग्निसंपर्केण द्रवत्वसद्भावादशुक्लवर्णत्वादाज्यधर्माणामुत्पवनादीनां संभवात्पयोधर्माणां दोहनादीनामसंभवाच्चोपांशुयाजगतस्याऽऽज्यस्य धर्माः कर्तव्याः।।  
इति श्रीमत्सायणाचार्यविरचिते माधवीये वेदार्थप्रकाशे कृष्ण-  
यजुर्वेदीयतैत्तिरीयसंहिताभाष्ये द्वितीयकाण्डे द्वितीयप्रपाठके  
प्रथमादिद्वादशान्ता अनुवाकाः।। १-१२।।  
वेदार्थस्य प्रकाशेन तपो हार्दं निवारयन्।  
पुमर्थोश्चतुरो देयाद्विद्यातीर्थमहेश्वरः।।  
इति श्रीमद्विद्यातीर्थमहेश्वरापरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याज्ञापरिपालकेन माधवाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
द्वितीयकाण्डे द्वितीयः प्रपाठकः।। २ ।।

[[1170]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(भूतिकामादीनामादित्यचर्वादीष्टिविधिः)  

## ३ 
(अथ द्वितीयाष्टके तृतीयः प्रपाठकः)।  

### ०१ 
(तत्र प्रथमोऽनुवाकः)।  
ह॒रिः॒ ॐ।  
आ॒दि॒त्यभ्यो भुव॑द्वद्भ्यश्च॒रुं निर्व॑पे॒द्भूति॑काम  
आदि॒त्या वा ए॒तं भूत्यै॒ प्रति॑ नुदन्ते॒ योऽलं॒  
भूत्यै॒ सन्भूतिं॒ न प्रा॒प्नोत्या॑दि॒त्याने॒व भुव॑द्वतः॒  
स्वेन॑ भाग॒धेये॒नोप॑ धावति॒ त ए॒वैनं॒ भूतिं॑  
गमयन्ति॒ भव॑त्ये॒वाऽऽदि॒त्येभ्यों धा॒रय॑द्  
वद्भ्यश्चं॒रुं निर्व॑पेद॒परु॑द्धो वाऽपरुध्यमा॑नो  
वाऽऽदि॒त्या वा अ॑परो॒द्धार॑ आदि॒त्या अ॑व  
गमयि॒तार॑ आदि॒त्याने॒वा धारय॑द्वतः (१)  
स्वेन॑ भाग॒धेये॒नोप॑ धावति॒ त ए॒वैनं॑ वि॒शि  
दा॑घ्नत्यनपरु॒ध्यो भ॑व॒त्यदि॒तेऽनु॑ मन्य॒स्पेत्यप॑रु  
ध्यमा॑नोऽस्य प॒दमा द॑दीते॒यं वा अदि॑तिरि॒य-  
मेस्वामै॑ रा॒ज्यमनु॑ मन्यते स॒त्याऽऽशीरित्या॑ह  
स॒त्यामे॒वाऽऽशिषं॑ कुरुत इ॒ह मन॒ इत्या॑ह  
प्र॒जा ए॒वास्मै॑ सम॑नसः करो॒त्युप॒ प्रेत॑मरुतः  
(२) सु॒दा॒न॒व॒ ए॒ना वि॒श्पाति॑ना॒ऽभ्य॑मुꣳ  
राजा॑न॒मित्या॑ह मारु॒ती वै विड्ज्ये॒ष्ठो वि॒श्प  
ति॑र्विशैवैनꣳ रा॒ष्ट्रेण॒ सम॑र्धयति यः पर-  
स्ता॑द्ग्राम्यवादी स्यात्तस्य॑ गृ॒हाद्व्रीहीना  
ह॑रेच्छु॒क्‍लाꣳ श्च॑ कृ॒ष्णाꣳश्च॒ वि चि॑नुया॒द्ये

[[1171]]

पा. ३ अनु. १) कृष्णयजुर्वेदीयतैत्तिरीयसंहिता।  
(भूतिकामादीनामादित्यचर्वादीष्टिविधिः)  
शु॒क्‍लाः स्युस्तमा॑दि॒त्यं च॒रुं निवपेदादि॒त्या  
वै देवत॑या॒ विड्वि॒श॑मेवाव॑ गच्छति (३)  
अव॑गताऽस्य॒ विडन॑वगतꣳ रा॒ष्ट्रमित्या॑हु॒र्ये  
कृ॒ष्णाः स्युस्तं वा॑रु॒णं च॒रुं निर्व॑पेद्वारु॒णं  
वै रा॒ष्ट्रमु॒भे ए॒व विशं॑ च रा॒ष्ट्रं चाव॑ गच्छ-  
ति॒ यदि॒ नाव॒गच्छे॑दि॒ममहमा॑दि॒त्येभ्यो॑ भा॒गं  
निर्व॑पा॒म्याऽमुष्मा॑द॒मुष्यै वि॒शोऽव॑गन्तो॒रिति॒  
निर्व॑पदादि॒त्या ए॒वैनं॑ भाग॒धेयं॑ प्रे॒प्सन्तो॒ वि-  
श॒मव॑ (४) ग॒म॒य॒न्ति यदि॒ नाव॒गच्छे॒दा  
श्व॑त्थान्म॒यूखा॑न्त्स॒प्तम॑ध्यमे॒पायामुप॑ हन्यादि॒-  
दम॒हमा॑दि॒त्यान्ब॑ध्ना॒नाम्याऽमुष्मादमुष्यै॑ वि॒शोऽ  
व॑गन्तो॒रित्या॑दि॒त्या ए॒वैनं॑ ब॒द्धवी॑रा॒ विश॒मव॑  
गमयन्ति॒ यदि॒ नाव॒गच्छे॑दे॒तमे॒वाऽऽदि॒त्यं  
च॒रुं निर्व॑पेदिध्मेऽपि॑ म॒यूखा॒न्त्सं न॑ह्येदन  
परु॒ध्य मे॒वाव॑ गच्छ॒त्याश्व॑त्था भवन्ति  
म॒रुतां ए॒तदोजो॒ यद॑श्व॒त्थ ओज॑सै॒व वि  
श॒मव गच्छति स॒प्त भ॑वन्ति स॒प्तग॑णा॒ वै  
म॒रुतो॑ गण॒श ए॒व विश॒मव॑ गच्छति (५)।।  
(धारय॑द्वतो मरुतो गच्छति॒ विश॒मवै॒तद॒ष्टाद॑श च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके प्रथमोऽनुवाकः ।। १ ।।

[[1172]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(मृत्युभीतादीनां शतकृष्णलादीष्टिविधिः)  

### ०२ 
(अथ द्वितीयाष्टके द्वितीयप्रपाठके द्वितीयोऽनुवाकः)।  
दे॒वा वै मृ॒त्योर॑बिभयु॒स्ते प्र॒जाप॑ति॒मुपा॑धा  
व॒न्तेभ्य॑ ए॒तां प्रा॑जाप॒त्याꣳ शतकृ॑ष्णलां॒ निर॑व  
पत्तयैवैष्वमृत॑मदधाद्यो मृत्योर्बि॑भीयात्तस्मा॑  
ए॒तां प्रा॑जाप॒त्याꣳ श॒तकृ॑ष्णलां॒ निव॑पेत्प्र॒जाप॑-  
तिमे॒व स्वेन॑ भाग॒धेये॒नोप॑ धावति॒ स ए॒वास्मि॒  
न्नायु॑र्दधाति॒ सर्व॒मायु॑रेति श॒तकृ॑ष्णला भवति  
श॒तायुः॒ पुरु॑षः श॒तेम्द्रि॑य॒ आयु॑ष्ये॒वेन्द्रि॒ये  
(१) प्रति॑ तिष्ठति घृ॒ते भव॒त्यायु॒र्वै घृ॒तम॒-  
मृ॒तꣳ हिर॑ण्य॒मायु॑श्चै॒वास्मा॑ अ॒मृतं॑ च स॒-  
मीची॑ दधाति च॒त्वारि॑चत्वा॑रि कृ॒ष्णला॒न्यव॑  
द्यति चतुर॒वत्तस्याऽऽप्त्या॑ एक॒धा ब्र॒ह्मण॒  
उप॑हरत्येक॒धैव यज॑मान॒ आयु॑र्दधात्य॒सा  
वा॑दि॒त्यो न व्य॑रोचत॒ तस्मै॑ दे॒वाः प्राय॑श्चि-  
त्तिमैच्छ॒न्तस्मा॑ ए॒तꣳ सौ॒र्यं च॒रुं नि॑रवपन्ते-  
नैवास्मि॑न् (२) रुच॑मदधुर्यो॑ ब्र॑ह्मवर्च॒-  
सका॑मः॒ स्यात्तस्मा॑ ए॒तꣳ सौ॒र्यं च॒रुं निर्व॑-  
पेद॒मुमे॒वाऽऽदि॒त्यꣳ स्वेन॑ भाग॒धेये॒नोप॑ धाव-  
ति॒ स ए॒वास्मि॑न्ब्रह्मवर्च॒सं द॑धाति ब्रह्मव-  
र्च॒स्ये॑व भ॑वत्युभ॒यतो॑ रु॒क्मौ भ॑वत उभ॒यत॑  
ए॒वास्मि॒न्‍रुचं॑ दधाति प्रया॒जेप्र॑याजे कृ॒ष्णलं॑  
जुहोति दि॒ग्भ्य ए॒वास्मै॑ ब्रह्मवर्च॒समव॑ रुन्ध

[[1173]]

प्रपा. ३ अनु. २) कृष्णयजुर्वेदीयतैत्तिरीयसंहिता।  
(मृत्युभीतादीनां शतकृष्णलादीष्टिविधिः)  
आग्ने॒यम॒ष्टाक॑पालं॒ निर्वपेत्सावि॒त्रं द्वाद॑शक  
पालं॒ भूम्यै॑ (३) च॒रुंत्य का॒मये॑त॒ हिरण्यं  
विन्दे॒य हिर॑ण्यं॒ मोप॑ नमे॒दिति॒ यदा॑ग्ने॒यो भव॑-  
त्याग्ने॒यं वै हि॑रण्यं॒ यस्यैव हिर॑ण्यं॒ तेनै॒वैन॑-  
द्विन्दते॒ भूम्यै॑ च॒रुभ॑वित्य॒स्यामे॒वैन॑द्विन्दत॒ उ-  
पै॑न॒ꣳ हिर॑ण्यं नमति॒ वि वा एष॒ इ॑न्द्रि॒येण॑  
वी॒र्येणर्ध्य॒ते यो हिर॑ण्यं वि॒न्दत॑ ए॒ताम् (४)  
ए॒व निर्व॑पे॒द्धिर॑ण्यं वि॒त्त्वा नेन्द्रि॒येण॑ वी॒र्ये॑ण॒  
व्यृ॑ध्यत ए॒तामेव॒ निर्वपे॒द्यस्य॒ हिर॑ण्यं न॒श्येद्य-  
दा॑ग्ने॒यो भव॑त्याग्ने॒यं वै हिरण्यं॒ यस्यै॒व हि-  
र॑ण्यं ते॒नैवैन॑द्विन्दति सावि॒त्रो भ॑वति  
सवि॒तृप्र॑सूत ए॒वैन॑द्विन्दति॒ भूम्यै॑  
च॒रुभ॑वत्य॒स्यां वा ए॒तन्न॑श्यति॒ यन्नश्य॑त्य॒-  
स्यामे॒वैन॑द्विन्द॒तीन्द्रः॑ (५) त्वष्टुः॒ सोम॑म-  
भी॒षहा॑ऽपिब॒त्स विष्व॒ङ्व्या॑र्छ॒त्स इ॑न्द्रि॒येण॑  
सोमपी॒थेन॒ व्या॑र्ध्यत॒ स यदू॒र्ध्वमु॒द॑वमी॒त्ते  
श्या॒माका॑ अभव॒न्त्स प्र॒जाप॑ति॒मुपा॑धावत्त-  
स्मा॑ ए॒तꣳ सो॑मे॒न्द्रꣳ श्या॑मा॒कं च॒रुं निर॑व-  
पत्तै॒नैवा॒स्मि॑न्निन्द्रि॒यꣳ सो॑मपी॒थम॑दधा॒द्वि वा  
ए॒ष इ॑न्द्रि॒येण॑ सोमपी॒थेन॑र्घ्यते॒ यः सोमं॒ व-  
मि॑ति॒ यः सो॑मवा॒मी स्यात्तस्मै॑ (६) ए॒तꣳ

[[1174]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(मृत्युभीतादीनां शतकृष्णलादीष्टिविधिः)  
सो॑मे॒न्द्रꣳ श्या॑मा॒कं च॒रुं निर्व॑पे॒त्सोमं॑ चैवेन्द्रं॑  
च॒ स्वेन॑ भाग॒धेये॒नोप॑ धावति॒ तावे॒वास्मि॑  
न्निन्द्रि॒यꣳ सो॑मपी॒थं ध॑त्तो॒ नेन्द्रि॒येण॑ सोम  
पी॒थे॑न॒ व्यृ॑ध्यते॒ यत्सौ॒म्यो भव॑ति सोमपी॒थ-  
मेवा॒व॑ रुन्धे॒ यदै॒न्द्रो भव॑तीन्द्रि॒यं वै सो॑म  
पी॒थ इ॑न्द्रि॒यमे॒व सो॑मपी॒थमेव॑ रुन्धे श्यामा॒को  
भ॑वत्ये॒ष वाव स सोमः॑ (७) सा॒क्षादे॒व  
सो॑मपी॒थमव॑ रु॒न्धेऽग्नये॑ दा॒त्रे पु॑रो॒डाश॑म॒-  
ष्टाक॑पालं॒ निर्व॑पे॒दिन्द्रा॑य प्रदा॒त्रे पु॑रो॒डाश॑मे॒  
का॑दशकपालं प॒शुका॑मो॒ऽग्निरे॒वास्मै॑ प॒शून्प्र  
ज॒नय॑ति वृ॒ध्दानिन्द्रः॒ प्र य॑च्छति॒ दधि॒ मधु॑  
घृ॒तमापो॑ धा॒ना भ॑वन्त्ये॒तद्वै पशू॒नाꣳ  
रू॒पꣳ रू॒पेणै॒व प॒शूनव॑ रुन्धे पञ्चगृही॒तं भ॑  
वति॒ पाङक्ता॒ हि प॒शवो॑ बहुरू॒पं भ॑वति  
बहुरू॒पा हि प॒शवः॑ [ ८ ] समृ॑द्ध्यै प्राजा-  
प॒त्यं भ॑वति प्राजाप॒त्या वै प॒शवः॑ प्र॒जाप॑ति-  
रे॒वास्मै॑ प॒शून्प्र ज॑नयत्या॒त्मा वै पुरू॑षस्य॒  
भधु॒ यन्मध्व॒ग्नौ जु॒होत्या॒त्मान॑मे॒व तद्यज॑मा-  
नो॒ऽग्नौ प्र द॑धाति प॒ङक्त्यौ॑ याज्यानुवा॒-  
क्ये॑ भवतः॒ पाङक्तः॒ पुरु॑षः॒ पाङक्ताः॑ प॒शव॑  
आ॒त्मान॑मे॒व मृ॒त्योर्नि॒ष्क्रीय॑ प॒शूनव॑ रुन्धे  
(९)।

[[1175]]

प्रपा. ३ अनु. ३) कृष्णयजुर्वेदीयतैत्तिरीयसंहिता।  
(यज्ञविभ्रष्टादीनामिष्टिविधिः)  
इ॒न्द्रि॒ये॑ऽस्मि॒न्भूम्या॑ ए॒तामिन्द्रः॒ स्यात्तस्मै॒ सो॒मो॑ बहुरू॒पा हि प॒शव॒  
एक॑चत्वारिꣳ शच्च।  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके द्वितीयोऽनुवाकः ।। २ ।।  

### ०३ 
(अथ द्वितीयाष्टके तृतीयप्रपाठके तृतीयोऽनुवाकः।  
दे॒वा वै स॒त्रमा॑स॒तर्द्धिपरिमितं॒ यश॑स्का  
मा॒स्तेषा॒ꣳ सोम॒ꣳ राजा॑नं॒ यश॑ आर्छ॒त्स गि॒-  
रिमुदै॒त्तम॒ग्नि॑रनूदै॒त्ताव॒ग्नीषोमौ॒ सम॑भयतां॒  
ताविन्द्रो॑ य॒ज्ञवि॑भ्र॒ष्टोऽनु॒ परै॒त्ताव॑ब्रवीद्या॒जम॑तं॒  
मेति॒ तस्मा॑ एतामिष्टिं॒ निर॑वपतामाग्ने॒यम-  
ष्टाक॑पालमै॒न्द्रमेका॑दशकपालꣳ सौ॒म्यं च॒रुं  
तयै॒वास्मि॒न्तेजः॑ (९) इ॒न्द्रि॒यं ब्र॑ह्मवर्च॒-  
सम॑धत्तां॒ यो य॒ज्ञवि॑भ्रष्टः॒ स्यात्तस्मा॑ ए॒तामि  
ष्टिं॒ निर्व॑पेदाग्ने॒यम॒ष्टाक॑पालमै॒न्द्रमेका॑दश  
कपालꣳ सौ॒म्यं च॒रुं यदा॑ग्ने॒यो भव॑ति॒  
तेज॑ ए॒वास्मि॒न्तेन॑ दधाति॒ यदै॒न्द्रो भव॑ती  
न्द्रि॒यमे॒वास्मि॒न्तेन॑ दधाति॒ यत्सौ॒म्यो ब्र॑ह्म  
वर्च॒सं ते॑नाऽऽग्ने॒यस्य॑ च सौ॒म्यस्य॑ चै॒न्द्र  
स॒माश्ले॑षये॒त्तेजश्चै॒वास्मि॑न्ब्रह्मवर्च॒सं च॑ स॒  
मीची॑ (२) द॒धा॒त्य॒ग्नी॒षो॒मीय॒मेका॑  
दशकपालं॒ निर्व॑पेद्यं का॒मो॒ नोप॒नमे॑दा-

[[1176]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(यज्ञविभ्रष्टादीनामिष्टिविधिः)  
ग्ने॒यो वै ब्रा॑ह्म॒णः स सोमं॑ पिबति॒ स्वामे॒व  
दे॒वता॒ꣳ स्वेन॑ भाग॒धेये॒नोप॑ धावति॒ सैवेनं॒  
कामे॑न॒ सम॑र्धय॒त्युपै॑नं॒ कामो॑ नमत्यग्नीषो॒मी-  
य॑म॒ष्टाक॑पालं॒ निर्व॑पेदब्रह्मव॒र्चसका॑मो॒ऽग्नी  
षोमा॑वे॒व स्वेन॑ भाग॒धेये॒नोप॑ धावति॒ तावे  
वास्मि॑न्ब्रह्मवर्च॒सं ध॑त्तो ब्रह्मवर्च॒स्ये॑व (३)  
भ॒व॒ति॒ यद॒ष्टाक॑पाल॒स्तेना॑ऽऽग्ने॒यो यच्छ्या॑  
मा॒कस्तेन॑ सौ॒म्यः समृ॑द्ध्यै॒ सोमा॑य वा॒-  
जिने॑ श्यामा॒कं च॒रुं निर्व॑पे॒द्यः क्लैव्या॑  
द्बिभीयाद्रेतो॒ हि वा ए॒तस्मा॒द्वाजि॑नप॒क्रा-  
म॒त्यथै॒ष क्लैव्या॑द्बिभाय॒ सोम॑मे॒व वा॒जि॑न॒ꣳ  
स्वेन॑ भाग॒धेये॒नोप॑ धावति॒ स ए॒वास्मि॒न्रेतो॒  
वाजि॑नं दधाति॒ न क्ली॒वो भ॑वति ब्राह्मणस्प॒  
त्यमेका॑दशकपालं॒ निर्व॒पेद्ग्राम॑कामः (४)  
ब्रह्म॑ण॒स्पति॑मे॒व स्वेन॑ भाग॒धेये॒नोप॑ धावति॒  
स ए॒वास्मै॑ सजा॒तान्प्रय॑च्छति ग्रा॒म्ये॑व भ॑व-  
ति ग॒णव॑ती याज्यानुवा॒क्ये भवतः सजा॒तै  
रे॒वैनं॑ ग॒णव॑न्तं करोत्ये॒तामे॒व निर्व॑पेद्यः  
का॒मये॑त॒ ब्रह्मन्विशं॒ वि ना॑शयेया॒मिति॑ मारु॒ती  
या॑ज्यानु॒वाक्ये॑ कुर्या॒द्ब्रह्म॑न्ने॒व वि॒शं वि  
ना॑शयति (५)।  
(तजः स॒मीची॑ ब्रह्मवर्च॒स्येव॑ ग्राम॑काम॒स्त्रिच॑त्वारिꣳशच्च)।

[[1177]]

प्रपा.३ अनु. ३) कृष्णयजुर्वेदीयतैत्तिरीयसंहिता।  
(यज्ञविभ्रष्टादीनामिष्टिविधिः)  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके तृतीयोऽनुवाकः ।। ३ ।।  
-------

(अथ द्वितीयकाण्डे तृतीयः प्रपाठकः)।  

(तत्र प्रथमादितृतीयान्ता अनुवाकः)।  
यस्य निःश्वासितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम् ।। १ ।।  
काम्येष्टयः श्रुताः काश्चिदद्वितीये तु प्रपाठके।  
तृतीये तु विधास्यन्ते तत्तत्फलमभीप्सिनः ।। २ ।।  
काम्येष्टित्वे समानेऽपि संप्रदायकृतां भिदा।  
प्रपाठकद्वयस्मैवं चतुर्थस्यापि गम्यताम् ।। ३ ।।  
चतुर्दशानुवाकाः स्युस्तृतीयेऽस्मिन्प्रपाठके।  
तदर्थास्तु क्रमेणेह वक्ष्यन्तेऽवसरे सति ।। ४ ।।  
भूतिकामो भुवद्वद्भ्य आदित्येभ्यश्चरुं चरेत्।  
रूद्धोऽवरुध्यमानो वा धारयद्वद्भ्य आचरेत् ।। ५ ।।  
शुक्लैर्ब्रीहिभिरादित्यं चरुं कृष्णैस्तु वारुणम्।  
रुध्यमानः प्रकुवीत मयूखानां च कीर्तनम् ।। ६ ।।  
तदबन्धनं तथादित्यं चरुमेव समाचरेत्।  
आद्यानुवाके कथितमेतत्सर्वं विशेषतः ।। ७ ।।  
इन्द्रं वो विश्व इत्यात्राक्षरार्थस्तूपवर्णितः।  
मृत्योर्भीतो ह्यायुरर्थे निर्वपेच्छतकृष्णलाम् ।। ८ ।।  
ब्रह्मवर्चसकामो यः स सौर्यं चरुमाचरेत।  
हिरण्यकामः कुर्वीत ह्याग्नेयादिहविस्त्रयम् ।। ९ ।।  
हिण्यलाभे तन्नाशेऽप्येतदेव समाचरेत्।  
सोमवामी तु सोमेन्द्रं चरुं श्यामाकतश्चरेत् ।। १० ।।

[[1178]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(यज्ञविभ्रष्टादीनामिष्टिविधिः)  
पश्वर्थं ह्यग्नये दात्र इत्यादित्रमाचरेत्।  
अनुवाके द्वितीयेऽर्थां एतावन्त उदीरिताः।।  
हिरण्यगर्भ इत्यत्राक्षरार्थ स्पष्टमीरितः ।। ११ ।।  
अथ तृतीयेनुवाके यज्ञविभ्रष्टादीनामिष्टयो विधातव्याः। तत्राऽऽदौ यज्ञविभ्रष्टेष्टिविधानाय प्रस्तौति---  
देवा वै सत्रमिति। ऋद्ध्या काम्यमानेन यशोलक्षणेन फलेन परिमितं सत्रमनुष्ठितवन्तः। सन्ति सहस्रं सत्राणि तेषु येन यशः सिध्यति तदन्वतिष्ठन्। तेषां देवानां मध्ये फलीभूतं यशः सोमं प्राप्नोत्। स च सोमोऽन्येषां यशो मा भूदिति मन्वानस्तेन यशसा सह गिरिं कंचिद्दुर्गं पर्वतमारोहत्। अग्निश्च सहसा तस्य पृष्ठत एवाऽऽरोहत्। तौ द्वावग्नीषोमौ परस्परमैकमत्यं गतौ। ततस्तावुभावनु फलरहित इन्द्रश्चिरकालेन गत्वा मां फलाय योजयतमिति अयोचत्। तौ च तस्मै त्रिहविष्कामिष्टिं निरवपताम्। तैस्त्रिभिर्हविर्भिस्तेजआदिकं त्रयं लब्धम्।  
अथ विधत्ते—  
यो यज्ञविभ्रष्ट इति। इष्टिपशुसोमानां स्वस्वकालेष्वननुष्ठांन भ्रेषस्तं भ्रेषं प्राप्तस्येयमिष्टिः। अत्रैव कंचिद्विशेषं विधत्ते—  
आग्नेयस्येति। तेन समाश्लेषणेनास्मिन्यजमान आज्ञाशक्तिः श्रुताध्ययनसंपत्तिश्चेत्येते संपूर्णे स्थापयति। कमितार्थसिद्ध्यर्थमिष्ट्यन्तरं विधत्ते—  
अग्निषोमीयमिति। अग्निना सह मुखे जातत्वात्सोमपातृत्वाच्च तदुभयं ब्राह्मणस्य देवता। ब्रह्मवर्चसार्थं श्यामाकपुरोडाशं विधत्ते—  
अग्नीषोमीयमिति। कपालगतयाऽष्टसंख्यया गायत्रीस्मरणात्तदद्वारेण हविष आग्नेयत्वम्। “अष्टाक्षरा गायत्री गायत्रोऽग्निः” इति श्रुत्यन्तरात्। तथा “सोमो वा अकृष्टपच्चस्य राजा” इत्यादिश्रुतेः श्यामाकधान्येन हविषः सोम्यत्वम्। अनेनैवार्थवादेन विधिवाक्ये पुरोडाशस्य श्यामाकमयत्वमुन्नेयम्।  
क्लीबत्वपरिहारायेष्टिं विधत्ते—  
सोमायेति। प्रजननत्तमर्थोऽन्नरसो वाजस्तद्वते वाजिने। यदा वाजिनं प्रजननसमर्थान्नरसरूपं रेतोऽस्मात्पुरुषादपक्रामति रोगेणादृष्टविशेषेण वा तत्सामर्थ्यं प्रतिबध्यते तदानीमस्य क्लीबत्वं संपद्यते तस्मात्क्लीबत्वाद्विभाव बिभेति।

[[1179]]

प्रपा. ३ अनु. ४) कृष्णयजुर्वेदीयतैत्तिरीयसंहिता।  
(स्वर्गकामादीष्टिविधिः)  
इष्ट्यन्तरं विधत्ते—  
ब्राह्मणस्पत्यमिति। अत्र गणानां त्वा, स इज्जनेनेत्येते ऋचावन्त्यानुवाके समाम्ना स्थमाने विधत्ते—  
गणवतीति। गणशब्दो ययोऋचोरस्ति ते गणवत्यौ।  
यदा वैश्यजातिर्धनिकत्वगर्वेण ब्राह्मणमतिक्रामति तदा तस्मिब्राह्मणे तां जातिं वश्यां कर्तुं तामेवेष्टिं विधत्ते—  
एतामेवेति। ब्रह्मन्ब्राह्मणे विनाशयेयं गर्वविनाशनेनाऽऽत्मसात्कुर्याम्। मरुतो यद्ध वो दिवो या वः शर्मेत्येते ऋचो वैश्वानरो न ऊत्येस्मिन्ननुवाके समाम्राते अत्रापि प्रतीकेन ग्रहीष्येते। तदुभयमत्र विधत्ते---  
मारुतीति मरुतां संबन्धिन्यौ मारुत्यौ। मरुतो वै देवानां विश इति श्रुतेस्तदनुग्रहेण मानुषीं विशमधीनां करोति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-  
र्वेदीयतैत्तिरीयसंहिताभाष्ये द्वितीयकाण्डे तृतीयप्रपाठके  
प्रथमादितृतीयान्ता अनुवाकाः ।। ३ ।।  

### ०४ 
(अथ द्वितीयाष्टके तृतीयप्रपाठके चतुर्थोऽनुवाकः)।  
अ॒र्य॒म्णे च॒रुं निर्व॑पेत्सुव॒र्गका॑मो॒ऽसौ वा आ॑  
दि॒त्यो॑ऽर्य॒माऽर्य॒मण॑मे॒व स्वेन॑ भाग॒धेये॒नोप॑  
धावति॒ स ए॒वैनꣳ सुव॒र्गं लोकं॒ ग॑मयत्यर्यम्णे  
च॒रुं निर्व॑पे॒द्यः का॒मये॑त॒ दान॑कामा मे प्र॒जाः  
स्यु॒रित्य॒सौ वा आ॑दि॒त्यो॑ऽर्य॒मा यः खलु॒ वै  
ददा॑ति॒ सो॑ऽर्य॒माऽर्य॒मण॑मे॒व स्वेन॑ भा॒गधे॒ये-  
नोप॑ धावति॒ स ए॒व (१) अ॒स्मै॒ दान॑का-  
माः प्र॒जाः क॑रोति॒ दान॑कामा अस्मै प्र॒जा

[[1180]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(स्वर्गकामादीष्टिविधिः)  
भ॑वन्त्यर्य॒म्णे च॒रुं निर्व॑पेद्यः का॒मये॑त स्व॒स्ति  
ज॒नता॑मिया॒मित्य॒सौ वा आ॑दि॒त्यो॑ऽर्य॒माऽर्य॒-  
मण॑मे॒व स्वेन॑ भाग॒धेये॒नोप॑ धावति॒ स ए॒वैनं॒  
तद्ग॑मयति॒ यत्र॒ जिग॑मिष॒तीन्द्रो॒ वै दे॒वाना॑  
मानजाव॒र आ॑सी॒त्स प्र॒जाप॑ति॒मुपा॑धाव॒त्त  
स्मा॑ ए॒तमैन्द्र॒मा॑नुषूक॒मेका॑दशकपालं॒ निः  
(२) अ॒व॒प॒त्तेनै॒वैन॒मग्रं॑ दे॒वता॑नां॒ पर्य॑णयदबु-  
ध्नव॑ती॒ अग्र॑वती याज्यानुवा॒क्ये॑ अकरोद्-  
बु॒ध्नादे॒वैन॒मग्रं॒ पर्य॑णय॒द्यो रा॑ज॒न्य॑ आनु-  
जाव॒रः स्यात्तस्मा॑ ए॒तमै॒न्द्रमा॑नुषू॒कमेका॑दश-  
कपालं॒ निर्व॑पेदि॒न्द्र॑मे॒व स्वेन॑भाग॒धेये॒नोप॑ धा-  
वति॒ स ए॒वैन॒मग्रꣳ॑ समा॒नानां॒ परि॑ णयति  
बु॒ध्नव॑ती॒ अग्र॑वती याज्यानुवा॒क्ये॑ भवतो बु॒-  
ध्नादे॒वैन॒मग्र॑म् (३) परि॑ णयत्यानुषू॒को  
भ॑वत्ये॒षा ह्ये॑तस्य॑ दे॒वता॒ य आ॑नुजाव॒रः स  
मृ॑द्ध्यै॒ यो ब्रा॑ह्म॒ण आ॑नुजाव॒रः स्यात्तस्मा॑  
ए॒तं बा॑र्हस्प॒त्यमा॑नु॒षूकं च॒रुं निर्व॑पे॒द्बृह॒स्प  
ति॑मे॒व स्वेन॑ भाग॒धेये॒नोप॑ धावति॒ स ए॒वैन॒-  
मग्रꣳ॑ समा॒नानां॒ परि॑ णयति बु॒ध्नव॑ती अग्र॑-  
वती याज्यानुवा॒क्ये॑ भवतो बु॒ध्नादे॒वैन॒मग्रं॒ परि॑-  
णयत्यानुषू॒को भ॑वत्ये॒षा ह्ये॑तस्य॑ दे॒वता॒ य  
आ॑नुजाव॒रः समृ॑द्ध्यै (४)।  
(ए॒व निरग्र॑मेतस्य॒ चत्वा॒रि॑ च)।।

[[1181]]

प्रपा. ३ अनु. ४) कृष्णयजुर्वेदीयतैत्तिरीयसंहिता।  
(स्वर्गकामादीष्टिविधिः)  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके चतुर्थोऽनुवाकः ।। ४ ।।  
(अथ द्वितीयकाण्डे तृतीयप्रपाठके चतुर्थोऽनुवाकः)।  
तृतीये यज्ञविभ्रष्टो यः कामं प्राप्तुमिच्छति।  
ब्रह्मवर्चसकामो यः क्लीबत्वाद्यो बिभेति च ।। १ ।।  
ग्रामकामो ब्राह्मणो यो विशः स्थापनमिच्छति।  
एतेषामिष्टयः प्रोक्तास्तत्तत्फलसमाप्तये ।। २ ।।  
अथ चतुर्थे स्वर्गकामादीनामिष्टयो विधातव्याः।  
तत्र स्वर्गार्थिन इष्टिं विधत्ते—  
अर्यम्णे चरुमिति। प्रतिग्रहार्थिनस्तामेवेष्टिं विधत्ते—  
अर्यम्णे चरुमिति। लोके यः कोऽपि द्रव्यं ददाति सोऽयं ददाति सोऽयं सूर्यवत्कीर्त्या भासमानत्वादर्यमेत्युपचर्यते। तं प्रेरयितुं मुख्यायार्यम्णे चरुर्युक्तः। सभां जिगमिषोरिष्टिं विधत्ते—  
अर्यम्णे चरुमिति। स्वस्ति निर्विघ्नेन, जनतां जनसमूहम्।  
य समानांना मध्ये श्रैष्ठ्यमलभमानस्तदीयानुजाववरो निकृष्टो वर्तते तस्य श्रैष्ठप्राप्त्यर्थमिष्टिं विधातुं प्रस्तौति—  
इन्द्रो वै देवानामिति। अनु पश्चाज्जातो भ्राताऽनुजस्तस्मादप्यवरोऽनुजावरस्तद्वद्वर्तमान आनुजावरः। अत्यन्तनिकृष्ट इत्यर्थः। ब्रीहिस्तम्बेषु लूनेष्ववशिष्टमूलेभ्योऽनुसूयन्ते पश्चादुत्पद्यन्त इति द्वितीयाफलरूपा ब्रीहयोऽनुषूकाः, तेभ्यो निष्पन्नमानुषूकम्। तेन हविषा प्रजापतिर्दवतानां मध्य इदं श्रैष्ठ्यं प्रापितवान्। बुध्नशब्दोऽस्ति ययोऋचोस्ते बुध्नवत्यौ। अग्रशब्दोऽस्ति ययोऋचोस्ते अग्रवत्यौ। बुध्नादग्रं बुध्नादग्रेणेत्येते अन्त्यानुवाके समाम्नास्यमाने। बुध्नान्मूलादारभ्याग्रमवसानं प्रापयत्। कर्मानुष्ठानकालमारभ्य यावज्जीवं श्रैष्ठयं प्रापितवानित्यर्थः। अथ विधत्ते—  
यो राजन्य इति। य आनुषूक आनुजावर एतस्येयमानुषूकधान्यभागिन्येव

[[1182]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(राजयक्ष्मगृहतिस्योष्टिविधिः)  
देवता युक्ता। सदृशत्वात्। तस्मादानुषूकपुरोडाशः समृद्ध्यै संपद्यते। आनुजावरब्राह्मणस्येष्टिं विधत्ते—  
यो ब्राह्मण इति। अत्र प्र यो जज्ञे महान्मही, इति द्वे याज्यानुवाक्ये स बुध्नादाष्ट अनुषाऽभ्यग्रमिति बुध्नाग्रशब्दयोस्तत्र विद्यमानत्वात्।।  
इति श्रीमत्सायणाचार्यविरचिते माघवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये द्वितीयकाण्डे तृतीयप्रपाठके  
चतुर्थोऽनुवाकः ।। ४ ।।  

### ०५ 
(अथ द्वितीयाष्टके तृतीयप्रपाठके पञ्चमोऽनुवाकः)।  
प्र॒जाप॑ते॒स्त्रय॑स्त्रिꣳशद्‍दुहि॒तर॑ आस॒न्ता सो-  
मा॑य॒ राज्ञे॑ऽददा॒त्तासाꣳ रोहि॒णीमुपै॒त्ता ईर्ष्य॑न्तीः॒  
पुन॑रगच्छ॒न्ता अन्वै॒त्ताः पुनर॑याचत॒ ता  
अ॑स्मै॒ न पुन॑रददा॒त्सो॑ऽब्रवीदृ॒तम॑मीष्व॒ यथा॑  
समाव॒च्छ उ॑पै॒ष्याम्यथ॑ ते॒ पुन॑र्दास्या॒मीति॒  
स ऋ॒तमा॑मी॒ता अ॑स्मै॒ पुन॑रददा॒त्तासाꣳ॑  
रोहि॒णीमे॒वोप॑ (१) ऐ॒त्तं यक्ष्म॑ आर्छ॒द्रा-  
जा॑नं॒ यक्ष्म॑ आर॒दिति॒ तद्रा॑जय॒क्ष्मस्य॒ जन्म॒  
यत्पापी॑या॒नभ॒वत्तत्पा॑पय॒क्ष्मस्य॒ यज्जा॒या-  
भ्योऽविन्द॒त्तज्जा॒येन्य॑स्य॒ य ए॒वमे॒तेषां॒ य-  
क्ष्मा॑णां॒ जन्म॒ वेद॒ नैन॑मे॒ते यक्ष्मा॑ विन्दन्ति॒  
स ए॒ता ए॒व न॑म॒स्यन्नुपा॑धावत्ता॒ अ॑ब्रुव॒न्वरं॑  
वृणामहै समाव॒च्छ ए॒व न॒ उपा॑य इति॒ त  
स्मा॑ ए॒तम् (२) आ॒दि॒त्यं च॒रुं निर॑वप॒न्ते  
नै॒वैनं॑ पा॒पात्स्रामा॑दमञ्च॒न्य पा॑पय॒क्ष्मगृ॑हीतः॒

[[1183]]

प्रपा. ३ अनु. ५) कृष्णयजुर्वेदीयतैत्तिरीयसंहिता।  
(राजयक्ष्मगृहीतस्येष्टिविधिः)  
स्यात्तस्या॑ ए॒तमा॑दि॒त्यं च॒रुं नि॑र्वपेदादि॒त्या  
ने॒व स्वेन॑ भाग॒धेये॒नोप॑ धावति॒ त एवैनं॑ पा॒-  
पात्स्रामा॑न्मुञ्चन्त्यमावा॒स्या॑यां॒ निर्व॑पेद॒मुमे॒वै-  
न॑मा॒प्याय॑मान॒मन्वा प्या॑ययति॒ नवो॑नवो भवति॒  
जाय॑मान॒ इति॑ पुरोनुवा॒क्या॑ भव॒त्यायु॑रे॒वा  
स्मि॒न्तया॑ दधाति॒ यमा॑दि॒त्या अ॒ꣳ शुमा॑  
प्याय॒यन्तीति॑ याज्यैवैन॒मेतया॑ प्याययति(३) ।।  
(एवोपैतम॑स्मिन्त्रयो॑दश च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके पञ्चमोऽनुवाकः ।। ५ ।।  
(अथ द्वितीयकाण्डे तृतीयपाठके पञ्चमोनुऽवाकः।)  
स्वर्मकामो दानकामः सभां गन्तुं य इच्छति।  
राजन्यो ब्राह्मणश्च द्वौ यौ स्यातामानुजावरौ।।  
तुर्येनुवाक एतेषामाम्नाता इष्टयः क्रमात् ।। १ ।।  
पञ्चमे राजयक्ष्मगृहीतस्येष्टिं विधातुं प्रस्तौति---  
प्रजापतेरिति। अम्बा दुला नितत्निरभ्रयन्ती मेघयन्ती वर्षयन्ती चुषुणीका इत्येवमाम्नाताः सप्त कृत्तिकाः। अवशिष्टा अश्विन्यादयः षड्विंशतिता (स्ता) रकाः। ता एतास्त्रयस्त्रिंशत्। तत्र रोहिणीव्यक्तिरिका ईर्ष्यन्तीस्तदीयं सुखमसहमानाः पुनः प्रजापतिमगच्छन्। सोमस्ता अनुगम्य प्रजापतिं याचितवान्। स प्रजापतिरेवमब्रवीच्छपथं प्रतिपद्यस्व तद्यथा समावच्छः साम्येन ता उपैष्यामिति ततस्ताः पुनर्दास्यामीति। स च सोमः शपथं कृत्वा ताः स्वीकृत्य शपथमुल्लङ्घ्य पूर्ववद्रोहिणीमेवोपैत। ततः स यक्ष्मव्याधिगृहीतोऽभूत्। ततो

[[1184]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अन्नादनशक्तिकामस्येष्टिविधिः)  
राजानं यक्ष्मः प्राप्तवानीति व्युत्पत्ता राजयक्ष्मनाम्नो व्याधेर्जन्म संपन्नम्। य स्माज्जायाभ्यो विमित्तभूताभ्यो व्याधिमलभत तस्माज्जायेन्यनामकस्य व्याधेर्जन्म संपन्नम्। त एते त्रयो यक्ष्मव्याधेरवान्तरविशेषाः, सज्जन्मवेदिनो व्याधेरलाभः फलम्। तत सोमेन नमस्कृताः सेविताश्चैताः सर्वाः साम्येनोपगमनं वरं वृत्वा व्याधिपरिहाराय चरुं निरुप्य सोमं तस्मात्पापात्स्रामात्प्रबलाद्रोगादमोचयत्। इदानीं विधत्ते---  
यः पापयक्ष्मेति। आदित्यानित्यर्थवादे श्रवणादस्य चरोरदितिदेवता न भवति। पौर्णमासीं वारयितुं विधत्ते—  
अमावास्यायामिति। अमावास्यायामतीतायां शुक्लप्रतिपदमारभ्य सोमस्य कलावृद्ध्याऽऽप्यायनं भवति।  
चतुर्थप्रपाठकस्यान्त्यानुवाके समाम्नास्यमाने ऋचौ विधत्ते—  
नवोनव इति। ते एते ऋचो तत्रैव व्याख्यास्येये। प्रथमायामृच्यन्ते दीर्घमायुस्तिरतीत्युक्तत्वात्तत्पाठेनाऽऽयुष्प्राप्तिः। अमावास्यायामादित्ये प्रविष्टानां चन्द्रकलानां पुनरादित्यादेव चन्द्रेण लब्धत्वाच्चन्द्रोत्कर्ष आदित्यस्यैवोत्कर्ष इति कृत्वा तस्या ऋच आदित्यचराववैयधिकरण्यम्। द्वितीयस्यामृच्याप्याययतीति श्रवणात्तयर्चा यजमानस्याऽऽप्यायनं युक्तम्।।  
इति श्रीमत्सायणाचार्यविरचिते माधवीये वेदार्थप्रकाशे कृष्णय-  
जुर्वेदीयतैत्तिरीयसंहिताभाष्ये द्वितीयकाण्डे तृतीयप्रपाठके  
पञ्चमोऽनुवाकः ।। ५ ।।  

### ०६ 
(अथ द्वितीयाष्टके तृतीयप्रपाठके षष्ठोऽनुवाकः)।  
प्र॒जाप॑तिर्दे॒वेभ्यो॒ऽन्नाद्यं॒ व्यादि॑श॒त्सो॑ऽब्रवी॒द्य-  
दि॒माँल्लो॒कान॒भ्य॑ति॒रिच्या॑तै॒ तन्ममा॑स॒दिति॒  
तदि॒माल्लोँकान॒भ्यत्य॑रिच्य॒तेन्द्र॒ꣳ राजा॑न॒मिन्द्र॑  
मधिरा॒जामिन्द्रꣳ॑ स्व॒राजानं॒ ततो॒ वै

[[1185]]

प्रपा. ३ अनु. ६) कृष्णयजुर्वेदीयतैत्तिरीयसंहिता।  
(अन्नादनशक्तिकामस्येष्टिविधिः)  
इ॒माल्लाँ॒कोꣳ स्त्रे॒धाऽदु॑हत्तत्त्रि॒धातो॑स्त्रिधातु॒त्वं  
यं का॒मये॑तान्ना॒दः स्या॒दिति॒ तस्मा॑ ए॒तं  
त्रि॒धातुं॒ निर्व॑पे॒दिन्द्राय॒ राज्ञे॑ पुरो॒डाश॑म् (१)  
एका॑दशकपाल॒मिन्द्रा॑याधिरा॒जायेन्द्रा॑य स्व॒-  
राज्ञेऽयं॒ वा इन्द्रो॒ राजा॒ऽयामिन्द्रो॑ऽधिरा॒जो॑ऽ-  
साविन्द्रः॑ स्व॒राडि॒माने॒व लो॒कन्त्स्वेन॑ भा-  
ग॒धेये॒नोप॑ धावति॒ त ए॒वास्मा॒ अन्नं॒ प्र  
य॑च्छन्त्यन्ना॒द ए॒व भ॑वति॒ यथा॑ व॒त्सेन॒  
प्रत्तां॒ गां दुह॒ ए॒वमे॒वे माँल्लोकान्प्रत्ता॒न्का-  
म॑म॒न्नाद्यं॑ दुह उत्ता॒नेषु॑ क॒पाले॒ष्वधि॑ श्रय॒-  
त्यया॑तयामत्वाय॒ त्रयः॑ पुरो॒डाशा॑ भवन्ति॒  
त्रय॑ इ॒मे लो॒का ए॒षां लो॒काना॒माप्त्या॒ उ-  
त्त॑रउत्तरो॒ ज्याया॑न् भवत्ये॒वामि॑व॒ हीमे  
लो॒काः समृ॑द्ध्यै॒ सर्वेषामभिग॒मय॒न्नव॑ द्य  
त्यच्छ॑म्बट्कारं व्यत्यास॒मन्वा॒हानि॑र्दाहाय  
(२)।।  
(पुरोडाशं त्रयः षड्विꣳ॑शतिश्च)  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके पष्ठोऽनुवाकः ।। ६ ।।

(अथ द्वितीयकाण्डे तृतीयप्रपाठके षष्ठोऽनुवाकः)।  
इष्टिर्यक्ष्मगृहीतस्य पञ्चमे समुदीरिता।  
षष्ठे त्वन्नादनशक्तिकामस्येष्टिं विधातुं प्रस्तौति—

[[1186]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अन्नादनशक्तिकामस्येष्टिविधिः)  
प्रजापतिरिति।  
प्रजापतिरत्तुं योग्यमन्नं देवेभ्यो विभज्य तवेदं तवेदमित्यादिशत्। तस्मादन्नं स्वीकर्तुं प्रवृत्तान्देवान्प्रत्येवमब्रवीद्यदन्नमिमाँल्लोकानभिव्याप्यातिरिक्तं भवति तन्ममास्त्विति। तद्वक्ष्यमाणमन्नमिमाँल्लोकानभिव्याप्यातिरिक्तमासीत्। क इमे लोका इत्युच्यन्ते-इन्द्रराजादिशब्दाभिधेया एवेमे लोका इन्द्रराजादीनां पृथिव्यादिलोकत्रयपालकत्वात्। एवमुक्त्वा स प्रजापतिरिन्द्रराजादील्लोँकांस्त्रेघाऽदुहत्। तेभ्यो लोकेभ्यस्त्रिविधं सारं गृहीतवानित्यर्थः। तदिदं सारं प्रजापतिः स्वप्रियत्वेन स्वीकृतवाल्लोँकातिरिक्तमन्नम्। यस्मात्वेधा दोहनमकरोत्तस्मात्त्रिधातुनाम्नो यागस्य विधातुत्वं संपन्नम्। लोकेभ्यो दुग्धास्त्रयो धातवो भागा यास्मिन्यागे स यागस्त्रिधातुः।।  
अथ विधत्ते—  
यं कामयेतेति।  
यं यजमानमुद्दिश्याध्वर्युः कामयेतायं यजमानोऽन्नादः स्यदिति तस्मै यजमानायेयमिष्टिः। अथं भूलोकाधिपतिरिन्द्रो राजा। अयमन्तरिक्षाधिपतिरिन्दोऽधिराजः। असौ स्वर्गलोकाधिपतिरिन्द्रः स्वराट्। इमानेव लोकाल्लोँकाधिपतीनिन्द्रराजादीन्स्वेन भागधेयेन सेवते। यथा लोके वत्सेन वत्सचोषणेन प्रत्तां प्रस्नवनं प्रापितां गां जनो दोग्धि, एवमेवेमाँल्लोकान्प्रत्तान्देवैरभिवर्धितान्प्राप्यस्वाभीष्टमन्नाद्यं लभते।।  
अत्र यदुक्तं सूत्रकारेण – “अथैनं त्रिधातुमेकादशसूत्तानेषु कपालेष्वधिश्रयति प्रथमं पुरोडाशमधिश्रित्य परिदपनान्तं कृत्वा तस्मिन्नुपरि द्वितीयं ज्यायांसमधिश्रित्य तावदन्तमेव कृत्वा तस्पिन्नुत्तरं ज्यायांसवधिश्रयति प्रचरणकाले दक्षिणार्धात्प्रथमां देवतां यजेन्मध्याद्द्वितीयामुत्तर्धांत्तृतीयां सर्वेषामभिगमयन्नवद्यति” इत्युक्तम् (ति)। “प्राच्यां दिशि त्वमिग्द्रेति तिस्र ऋचो व्यत्यासमन्वाह प्रथमामनूच्य मध्यमया यजेन्मध्यमामनूच्योत्तमया यजेदुत्तमामनूच्य प्रथमया यजेदेवं सर्वा याज्याः पुरोनुवाक्याश्च भवन्ति” इति (च)। तत्राधिश्रयणं विधत्ते—  
उत्तानेष्विति। प्रकृतावधोमुखानां कपालानामुपरि पुरोडाशावधिश्रयति। अत्रापि तथात्वे यातयामत्वं गतसारत्वं तत्परिहारायोत्तानत्वम्। पुरोडाशसंख्यां प्रशंसति।

[[1187]]

प्रपा. ३ अनु. ७) कृष्णयजुर्वेदीयतैत्तिरीयसंहिता।  
त्रयः पुरोडाशा इति। ज्यायस्त्वं विधत्ते--  
उत्तरउत्तर इति। भूलोकादन्तरिक्षं ज्यायस्तस्मादपि स्वर्गो ज्यायान्। ऊर्ध्वाधोभावेन स्थितानां सर्वेप्षां पुरोडाशानामंशमभिलक्ष्य यथा युगपदेव हस्तप्राप्तिर्भवति तथाऽवदानं विधत्ते—  
सर्वेषामिति। छम्बट्कारो वैयर्थ्यम्। एकस्यापि पुरोडाशस्य यथा वैयर्थ्यं न भवति तथेत्यर्थः। याज्यानुवाक्यासु विपर्यासं विधत्ते—  
व्यत्यासमिति। अविनाशायेत्यर्थः। व्यत्यासाभावे ह्यृचां त्रित्वाद्धवींषि विनश्येरन्नेकैकस्य हविषः पृथग्याज्यानुवाक्योः संपादयितुमशक्यत्वात्। सूत्रोक्तप्रकारेण तु व्यात्यासेन षडृचः संपद्यन्त इति नास्ति हविर्नाशः।।  
इति श्रीमत्सायणाचार्यविरचिते माधवीये वेदार्थप्रकाशे कृष्ण-  
यजुर्वेदीयतैत्तिरीयसंहिताभाष्ये द्वितीयकाण्डे तृतीयप्रपाठके  
षष्ठोऽनुवाकः ।। ६ ।।  

### ०७ 
(अथ द्वितीयाष्टके तृतीयप्रपाठके सप्तमोऽनुवाकः।  
दे॒वा॒सु॒राः संयत्ता॑ आस॒न्तान्दे॒वानसु॑रा अजय॒न्ते  
दे॒वाः पराजिग्या॒ना असुराणां॒ वैश्य॒मुपा॑ऽऽय॒  
न्तेभ्य॑ इन्द्रि॒यं वीर्य॑मपा॑क्राम॒त्तदिन्द्रोऽचाय॒-  
त्तदन्वपा॑क्राम॒त्तद॑व॒रुधं॒ नाश॑क्नो॒त्तद॑स्मादभ्य॒-  
र्धो॑ऽचर॒त्स प्रजाप॑ति॒मुपा॑धाव॒त्तमे॒तया॒ सर्व॑पृष्ठ  
याऽयाजय॒त्तयै॒वास्मि॑न्निन्द्रि॒न्यं वी॒र्य॑मदधा॒द्य इ॑-  
न्द्रि॒यका॑मः (१) वी॒र्य॑कामः॒ स्यात्त॒मेतया॒  
सर्व॑पृष्ठया याजयेदे॒ता ए॒व दे॒वताः॒ स्वेन॑ भाग॒  
धेये॒नोप॑ धावति॒ ता ए॒वास्मि॑न्निन्द्रि॒यं वी॒र्यं

[[1188]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(इन्द्रियसामर्थ्यशरीरसामर्थ्यकामस्येष्टिविधिः)  
दधति॒ यदिन्द्रा॑य॒ राथं॑तराय नि॒र्वप॑ति यदे॒वा  
ग्नेस्तेज॒स्तदे॒वाव॑ रुन्धे॒ यदिन्द्रा॑य॒ बार्ह॑ताय॒ य  
दे॒वेन्द्र॑स्य तेज॒स्तदे॒वाव॑ रुन्धे॒ यदिन्द्रा॑य वैरू॒पाय॒  
यदे॒व स॑वि॒तुस्तेज॒स्तत् (२) ए॒वाव॑ रुन्धे॒  
यदिन्द्रा॑य वैराजाय॒ यदे॒व धा॒तुस्तेज॒स्तदे॒वाव॑  
रुन्धे॒ यदिन्द्रा॑ शाव्क॒राय॒ यदे॒व म॒रुतां॒ तेज॒  
स्तदे॒वाव॑ रुन्धे॒ यदिन्द्राय रै॒वताय॒ यदे॒व बृह॒-  
स्पते॒स्तेज॒स्तदे॒वाव॑ रुन्ध ए॒ताव॑न्ति॒ वै तेजाꣳ॑ सि॒  
तान्ये॒वाव॑ रुन्ध उत्ता॒नेषु॑ क॒पाले॒ष्वधि श्रय॒त्य  
या॑तयामत्वाय॒ द्वाद॑शकपालः पुरो॒डाशः॑ (३)  
भ॒व॒ति॒ वै॒श्व॒दे॒वताय॑ सम॒न्तं प॒र्यव॑द्यति सम॒न्त  
मे॒वेन्द्रि॒यं वी॒र्यं यज॑माने दधाति व्य॒त्यास॒मन्वा॒  
हानि॑र्दाहा॒याश्व॑ ऋष॒भो वृ॒ष्णिर्ब॒स्तः सा दक्षि॑णा  
वृष॒त्वायै॒तयै॒व य॑जेताभिश॒स्यमा॑न ए॒ताश्चेद्वा अ॑स्य  
दे॒वता॒ अन्न॑म॒दन्त्य॒दन्त्यु॑वेवास्य॑ मनु॒ष्याः॑ (४)।।  
(इ॒न्द्रि॒यका॑मः सवि॒तुस्तेज॒स्तत्पु॑रो॒डाशो॒ऽष्टात्रि॑ꣳ॑ शच्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके सप्तमोऽनुवाकः ।। ७ ।।  
(अथ द्वितीयकाण्डे तृतीयप्रपाठके सप्तमोऽनुवाकः)।  
षष्ठेऽन्नादनकामस्य त्रिधातुर्यांग ईरितः।।  
अथेन्द्रियसामर्थ्यं शरीरसामथ्यं च कामयमानस्येष्टिं विधातुं प्रस्तौति—

[[1189]]

प्रपा. ३ अनु. ७) कृष्णयजुर्वेदीयतैत्तिरीयसंहिता।  
(इन्द्रियसामर्थ्यशरीरसामर्थ्यकामस्येष्टिविधिः)  
देवासुरा इति। पराजिग्यानाः पराजयं प्राप्नुवन्तो देवा असुराणां संबन्धि वैश्यं प्राप्ताः विशो भावो वैश्यम्, असुरसेवकप्रजारूपत्वमित्यर्थः। तदानीं तेषां यदिन्द्रियसामर्थ्यं यच्छरीरसामर्थ्यं तदुभयं तेभ्यो देवेभ्योऽपाक्रामत्। इन्द्रस्तद्विदित्वा तत्सामर्थ्यद्वयमनु स्वयमप्यवरोद्धुमकामत्। गत्वा च तदवरोद्धुं नाशक्नोत्। तदानीमिन्द्रोऽस्मात्सामर्थ्यद्वयादभिप्राप्तार्धः सन्नचरत्। तत इतरार्धप्राप्त्यर्थं प्रजापतिमुपसेव्य सर्वपृष्ठयेष्ट्या संपूर्णं प्राप्तवान्। रथंतरबृहद्वैरूपवैराजशाक्वररैवतसाध्यानि सर्वाणि पृष्ठस्तोत्राणि तैर्युक्त इन्द्रोऽत्र देवता। तस्मादियमिष्टिः सर्वपृष्ठा। नात्र स्तोत्रपाठः प्रयोक्तव्यः, किं तु स्तोत्राभिज्ञत्वं देवताया विशेषणम्।।  
इदानीं विधत्ते—  
य इन्द्रियकाम इति। राथंतरादिगुणाविशिष्टाः षडिन्द्रविशेषा एता एव देवता इत्युच्यन्ते।।  
तान्देवताविशेषान्विधत्ते—  
यदिन्द्रायेति। पृष्ठस्तोत्रनिष्पादकं रथंतरं साम वेत्तीति राथंतरः। एवं बार्हतादिषु योज्यम्।  
अग्नीन्द्रादीना रथंतरादिसामाभिमानित्वाद्राथंतरत्वादिविशेषणैस्तदीयतेजः प्राप्तिर्भवति। पूर्वोक्तत्रिधाताविव विशेषं विधत्ते—  
उत्तानेष्विति। अत्र निर्वापविधिभेदात्पुरोडाशषट्कप्राप्तेस्तदपवादायैकत्वं विधत्ते—  
द्वादशकपाल इति। अन्यत्र वैश्वदेवं द्वादशकपालं ग्रामकाम इत्यादि—  
विधानात्कपालगतद्वादशसंख्या विश्वेषां देवानां प्रिया। अतोऽत्रापि यथोक्तगुणविशिष्टानां विश्वेषामिन्द्रादिदेवानां प्राप्तिर्भवति।  
यदुक्तं सूत्रकारेण—सर्वपृष्ठां निर्वपति यदिन्द्राय राथंतरायेति यथासामाभ्नातं द्वादशसूत्तानेषु कपालेष्वधिश्रयति प्रचरणकाले पूर्वार्धात्प्रथमां देवतां यजत्येवमितराः प्रदक्षिणमुत्तरापवर्गं समन्तं पर्यवद्यति इत्युक्तम् ति)। अभि त्वा शूर नोनुम इति षड्ऋचो व्यत्यासमन्वाहेति (ह) कदा चन स्तरीरसीति चतुर्थं दधाति इति च। तत्र पूर्वार्धादित्यादिनोक्तं सर्वतोऽवदानं विधत्ते—

[[1190]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(इन्द्रियसामर्थ्यशरीरसामर्थ्यकामस्येष्टिविधिः)  
समन्तमिति। चतुर्थप्रपाठकस्यान्त्यानुवाके समाम्नास्यमानाना त्वा शूर नोनुम इत्यादीनां पञ्चानामृचां चतुर्थीत्वेन प्रक्षेष्यमाणायाः चन स्तरीरसीत्यस्याश्च पूर्वोक्तत्रिधातुन्यायेनैकैकस्याःपुरोनुवाक्यात्वं याज्या विधत्ते—  
व्यत्यासमिति। चोदकप्राप्तामन्वाहार्यदक्षिणां बाधितुं विधत्ते—  
अश्व ऋषभ इति। अविजातौ पुमान्वृष्णिः अजजातौ पुमान्वस्तः वृषत्वाय पुस्त्वाधिक्याय। मिथ्यापवादपरिहारार्थं तामेवेष्टिं विधत्ते—  
एतयैवेति। एता राथंतरेन्द्रादयो देवता अस्यान्नं पुरोडाशरूपं यद्यदन्ति तदानीं मनुष्याः सर्वथाऽप्यदन्त्येव वैदमनूच्याचार्योऽन्तेवासिनमनुशास्ति इत्यादौ शिष्यानुशासने शिष्यस्य मिथ्यापवादयुक्तेषु व्यवहारसंदेहे साति शिष्टाचारेण निर्णय आम्नातः-“यथा ते तेषु वर्तेरन्, तथा तेषु वर्तेथाः” इति। यदा मनुष्येष्वपि शिष्टानामाचारो नियामकस्तदा देवतानामाचारो नियामक इति किमु वक्तव्यमिभिप्रेत्यादन्त्येवेत्यवस्थापितम्।  
अथ मीमांसा।  
तृतीयाध्यायस्य पञ्चमपादे चिन्तितम्—  
“रथंतरादिभिर्भिन्ना इन्द्रास्तेषां न भिद्यते।  
पुरोडाशस्तत्र शेषकार्य किं भिद्यते न वा।  
भिद्येत कर्मणां भेदाच्चोदकैः पृथगुक्तितः।  
शेषस्य सर्वतुल्यत्वात्तत्कार्यं सकृदिष्यताम्।।”  
(य) इन्द्रियकामो वीर्यकामः स्यात्तमेतया सर्वपृष्ठया याजयेदिति विहितायामिष्टौ षडिन्द्रा एवं श्रूयन्ते—“इन्द्राय राथंतरायेन्द्राय बार्हतायेन्द्राय वैराजायेन्द्राय शाव्करायेयन्द्राय रैवताय” इति। तत्र स्वरूपेणैकोऽपीन्द्रः पृष्ठस्तो त्रेषु षट्सु विहितानां षण्णां रथंतरादिसाम्नां संबन्धेन विशेष्यमाणः षोढा भिद्यते। तासां सर्वासामिन्द्रदैवतानामेक एव पुरोडाशो विधीयते—“द्वादशकपालः पुरोडाशो भवति वैश्वदेवत्वाय” इति। तस्मिन्पुरोडाश उक्तदेवताभ्यः पृथक्प्रदानाय बहुभ्यः प्रदेशेभ्योऽवदानं श्रूयते “समन्तं पर्यवद्यति” इति। तत्र देवता—

[[1191]]

प्रपा. ३ अनु. ८) कृष्णयजुर्वेदीयतैत्तिरीयसंहिता।  
(चक्षुष्कामस्येष्टिविधिः)  
प्रदेन प्रदानभेदेन च कर्मणां भेदे सति चोदकैः पृथगतिदेशात्स्विष्टकृदिडादि शेषकार्यं षट्कृत्वः पृथक्कर्तव्यमिति चेन्मैवम्। शेषस्यैकत्वेन तत्प्रतिपत्तेः पृथक्त्वासंभवात् तस्मात्सकृदेव कार्यम्।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये द्वितीयकाण्डे तृतीयप्रपाठके  
सप्तमोऽनुवाकः ।। ७ ।।  

### ०८ 
(अथ द्वितीयाष्टके तृतीयप्रपाठकेऽष्टमोऽनुवाकः)।  
रज॑नो॒ वै कौ॑णे॒यः ऋ॑तु॒जितं॒ चक्षु-  
र्वन्य॑मया॒त्तस्मा॑ ए॒तामि॑ष्टिं॒ निर॑वपद॒ग्नये भ्राज॑  
स्वते पुरो॒डाश॑म॒ष्टाक॑पालꣳ सौ॒र्यं च॒रुम॒ग्नये॒  
भ्राज॑स्वते पुरो॒डाश॑म॒ष्टाक॑पालं॒ तयै॒वास्मि॒ञ्चक्षु॑  
रदधा॒द्यश्चक्षु॑ष्कामः॒ स्यात्तस्मा॑ ए॒तामिष्टिं॒ निर्व॑  
पे॒दग्नये॒ भ्राज॑स्वते पुरा॒डाश॑म॒ष्टक॑पालꣳ सौ॒र्यं  
च॒रुम॒ग्नये॒ भ्राज॑स्वते पुरो॒डाश॑मा॒ष्टाक॑ पालम॒ग्रेर्वै  
चक्षु॑षा मनु॒ष्या॑ वि (१) प॒श्य॒न्ति॒ सूर्य॑स्य  
दे॒वा अ॒ग्निं चै॒व सूर्यं॑ च॒ स्वेन॑ भाग॒धेये॒नोप॑  
धावति॒ ताबे॒वास्मि॒ञ्‍चक्षु॑र्ध॒त्तश्चक्षु॑ष्मा॒नेव भ॑वति॒  
यदा॑ग्ने॒यौ भव॑त॒श्चक्षु॑षी ए॒वास्मि॒न्तत्प्रति॑ दधाति॒  
यत्सौ॒र्यो नासि॑कां॒ तेना॒भितः॑ सौ॒र्यमा॑ग्ने॒यौ  
भ॑व॒तस्तस्मा॑द॒भितो॒ नासि॑कां चक्षु॑षी॒ तस्मा॒न्ना-  
सि॑कया॒ चक्षु॑षी विध॑ते समानी या॑ज्यानुवाक्ये॑

[[1192]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(चक्षुष्कामस्येष्टिविधिः)  
भवतः समा॒नꣳ हि चक्षुः॒ समृ॑द्ध्या॒ उदु॒ त्यं  
जा॒तवे॑दसꣳ स॒प्त त्वा॑ ह॒रितो॒ रथें चि॒त्रं दे॒वाना॒  
मुद॑गा॒दनी॑क॒मिति॒ पिण्डा॒न्प्र य॑च्छति॒ चक्षु॑रे॒-  
वास्मै॒ प्र य॑च्छति यदेव तस्य तत् (२)।।  
(वि ह्य॑ष्टाविꣳ॑ शतिश्च।)  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठकेऽष्टमोऽनुवाकः ।। ८ ।।  
(अथ द्वितीयकाण्डे तृतीयप्रपाठकेऽष्टमोऽनुवाकः)।  
सप्तमे सर्वपृष्ठोक्ता वीर्यकामाभिशस्तयोः।  
अथाष्टमे चक्षुष्कामस्य त्रिहविष्कामिष्टिं विधातुं प्रस्तौति—  
रजनो वा इति। रजननामकः कश्चित्पुरुषः ऋतुजिन्नामकं पुरुषमयात्प्राप्नोत्। रजनः कुणेरपत्यं, ऋतुजिच्चनकस्यापत्यं, स तु चक्षुर्वन्यश्चक्षुषो दृष्टिर्वननं संभजनं तदर्हतीति चक्षुर्वन्यः, रोगोपहतां दृष्टिं समाधातुं शक्त इत्यर्थः। अतो दृष्टिपाटवाय ऋतुजितं प्राप्य त्रिहविष्कयेष्ट्यात्पाटवं प्राप्तवान्।।  
विधत्ते—  
यश्चक्षुष्काम इति। भ्राजस्वते दीप्त्याधिक्ययुक्ताय। उन्मेषनिमेषसद्भावान्मनुष्यदृष्टिरनित्या। अग्निश्च कदाचिज्जवति कदाचिदुपशाम्यति। तस्मादनित्यत्वसाम्यलक्षणेन मनुष्यदृष्टेरग्नेश्च संबन्धः। देवानां त्वनिमिषत्वात्सूर्यप्रकाशवन्नित्या तदीया दृष्टिरित्यस्ति तस्याः सौर्यसंबन्धः।।  
आग्नेयद्वयमध्यवर्तिनासिकासाम्येन प्रशंसति  
यदाग्नेयाविति। तेनाऽऽग्नेयद्वयेनास्मिन्यजमाने चक्षुषोः प्रतिष्ठा। तेन सौर्येण नासिकायाः प्रतिष्ठा। नासिकया चक्षुषी विधृते परस्परामिश्रणाभावाय विविधत्वेन स्थापिते। अत्राऽऽग्नेयस्य प्रथमस्योदग्ने शुचस्तव शुक्रा इति पुरोनुवाक्या, ज्योतिषा बृहता भात्यग्निरिति याज्या।।

[[1193]]

प्रपा. ३ अनु. ९) कृष्णयजुर्वेदीयतैत्तिरीयसंहिता।  
(सांग्रणीष्टिविधिः)  
चरमस्य मन्त्रान्तरशङ्कां वारयितुं विधत्ते—  
समानी इति। समानी एकविधे। यदुक्तं सूत्रकारेण—चतुर्धाकरणकाले सौर्यात्त्रीन्पिण्डानुद्धृत्योदु त्यं जातवेदसꣳ सप्त त्वा हरितो रथे चित्रं देवानामुदगादनीकमिति पिण्डान्यजमानाय प्रयच्छति तान्यजमानः प्राश्नाति इति। तत्र त्रिभिर्मन्त्रैः पिण्डदानं विधत्ते—  
उदु त्यमिति। उदु त्यं चित्रं देवानामित्येतदुभयं प्रथमकाण्डस्य चतुर्थप्रपाठके व्याख्यातम्। सप्त त्वा हरित इत्येषा तूपरितनस्य प्रपाठकस्यान्त्यानुवाके समाम्नास्यमानत्वात्तत्रैव व्याख्यास्यते। तस्य यजमानस्य रोगोत्पत्तेः पुरा यदेव चक्षः पाटवोपेतमासीत्तत्पिण्डदानेन दत्तमेव भवति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु  
र्वेदीयतैत्तिरीयसंहिताभाष्ये द्वितीयकाण्डे तृतीयप्रपाठकेऽ-  
ष्टमोऽनुवाकः ।। ८ ।।  

### ०९ 
(अथ द्वितीयकाण्डे तृतीयप्रपाठके नवमोनुऽवाकः।)  
ध्‍रु॒वो॑ऽसि ध्‍रु॒वो॑ऽहꣳ स॑जा॒तेषु॑ भूयासं॒ धी-  
र॒श्चेत्ता॑ वसु॒विद्ध्रु॒वो॑ऽसि ध्रु॒वो॑ऽहꣳ स॑-  
जा॒तेषु॑ भूयासमु॒ग्रश्चेत्ता॑ वसु॒विद्ध्रु॒वो॑ऽसि  
ध्‍रु॒वो॑ऽहꣳ स॑जा॒तेषु॑ भूयासमभि॒भूश्चेत्ता॑ व-  
सु॒विदाम॑नम॒स्याम॑नस्य देवा॒ ये स॑जा॒ताः  
कु॑मा॒रा सम॑नस॒स्तान॒हं का॑मये हृ॒दा ते मां  
का॑मयन्तꣳ हृ॒दा तान्म॒ आम॑नसः कृधि॒  
स्वाहाऽऽम॑नमसि (१) आमन॑स्य देवा॒  
याः स्त्रियः॒ सम॑नस॒स्ता अ॒हं का॑मये हृ॒दा  
ता मां का॑मयन्ताꣳ हृ॒दा ता म॒ आम॑नसः

[[1194]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(सांग्रहणीष्टिविधि)  
कृधि॒ स्वाहा॑ वैश्वदे॒वीꣳ सां॑ग्रह॒णीं निर्वपे॒  
द्‍ग्राम॑कामो वैश्व॒देवा वै स॑जा॒ता विश्वा॑-  
मे॒व दे॒वान्त्स्वेन भाग॒धेये॒नोप॑ धावति॒ त ए॒  
वास्मै॑ सजा॒तान्प्र य॒च्छन्ति ग्रा॒म्ये॑व भ॑वति  
सांग्रह॒णी भ॑वति मनो॒ग्र॑हण वै सं॒ग्रह॑णं॒ मन॑  
ए॒व स॑जा॒ताना॑म् (२) गृ॒ह्णा॒ति॒ ध्रु॒वो॑ऽसि  
ध्‍रु॒वो॑ऽहꣳ स॑जा॒तेषु॑ भूयास॒मिति॑ परि॒धीन्प  
रि॑ दधात्या॒शिष॑मे॒वैतामा शा॒स्तेऽथो॑ ए॒तदे॒व  
सर्वꣳ॑ सजा॒तेष्वधि॑ भवति॒ यम्य॒ वै वि॒दुष॑ ए॒ते  
प॑रि॒धयः॑ परिधी॒यन्त॒ आम॑नम॒स्याम॑नस्य  
देवा॒ इति॑ ति॒स्र आ॑हुतीर्जुहोत्ये॒ताव॑न्तो॒ वै  
स॑जा॒ता ये म॒हान्तो॒ ये क्षु॑ल्ल॒का याः स्त्रिय॒-  
स्ताने॒वाव॑रुन्धे॒ त ए॑न॒मव॑रुद्धा॒ उप॑ तिष्ठन्ते  
(३)।।  
(स्वाहाऽऽम॑नमति सजा॒ताना॑ꣳ रुन्धे॒ पञ्च॑ च)।  
इति श्रीकृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके नवमोऽनुवाकः ।। ९ ।।

(अथ द्वितीयकाण्डे तृतीयप्रपाठके नवमोऽनुवाकः)।  
अष्टमे दृष्टिकामस्य त्रिहविष्केष्टिरीरिता।  
अथ नवमे सांग्रहणीष्टिं विधास्यन्नादौ चोदकप्राप्तान्गन्धर्वोऽसि विश्वावसुरित्यादिकान्परिधिमन्त्रानपवदितुं मन्त्रान्तराणि दर्शयति—

[[1195]]

प्रपा. ३ अनु ०९] कृष्णयजुर्वेदीयतैत्तिरीयसंहिता।  
[सांग्रहणीष्टिविधिः]  
ध्रुवोऽसीति। हे मध्यमपरिधे त्वं स्थिरोऽसि त्वदीयस्थापनेनाहमपि ज्ञातिषुमध्ये स्थिरो भूयासम्। किंच, धैर्यवानभिज्ञो धनवांश्च भूयासम्। एवं दक्षिणोत्तरपरिधिमन्वयोर्व्याख्या। ज्ञातीनां प्रतिवादित्वराहित्यायाऽऽज्ञाधारित्वमुग्रत्वम्।  
आज्ञामुल्लङ्घ्य प्रतिवादिनस्तिरस्कृत्वमभिभत्वम्। परिधिमन्त्रानाम्नायोपहोममन्त्रान्पठति-  
आमनमस्येति। अत्र सजाताः कुमारा इति पदभेदमवलम्ब्यावशिष्टानुषङ्गेण मन्त्रद्वयं द्रष्टव्यम्। सजातानाकामयितुं मनुत इत्यामनम्। हे हूयमाना ज्य त्वं तादृशमसि। अत आमनस्य सजातानाकामयितुं मन्वानस्य यजमानस्य ये सजाता ज्ञातिप्रभृतयः समनसः समनस्का अनुकूलाः सन्ति हे देवास्तान्सजातानहं हृदा चित्तेन कामये। ते च मां हृदा कामयन्ताम्। तान्सजातान्मे मदर्थमामनोस मामाकामयितुं मन्वानान्कुरु। इदमाज्यं स्वाहुतम्। एवं कुमारमन्त्रस्त्रीमन्त्रौ व्याख्येयौ। इदानीमिष्टिं विधत्ते--  
वैश्वदेवीमिति। मनसा परस्परमैकमत्येन सम्यक्स्वीकारः संग्रहणम्। तद्यस्यामिष्टावस्ति सा सांग्रहणी। तदेतदभिप्रेत्येष्टिविशेषणं प्रशंसति--  
सांग्रहणीति। ज्ञातिमनसः स्वाधीनत्वेन ग्रहणं मनोग्रहणं, तदेव सम्यग्ग्रहणमित्युच्यते। ततः सांग्रहण्येष्ट्या सजातानां मनांसि स्वाधीन करोति। आदावाभ्नादान्मन्त्रान्विनियुङक्ते-  
ध्रुवोसीति। त्रिष्वपि मन्त्रेषु भूयासमित्यभिधानादाशासनं गम्यते। किं चैवं विदुषस्तैर्मन्त्रैः परिधाने सति सजातेषु मध्ये मन्त्रैः प्रार्थितम सर्वमधिकं संपद्यते। मन्त्रान्तराणि विनियुङक्ते---  
आमनमसीति। अत्र सजाता ईत्यन्ते मन्त्रभागे सप्रनस इत्याद्युक्तभागोऽनुषञ्जनीयः। कुमारा इत्यादिके मन्त्रभाग आमनमसीत्यादिमन्त्रपूर्वभागोऽनुषञ्जनीयः। तथा सति त्रिभिर्मन्त्रैराहुतित्रयं संपद्यते। स्वकुले स्वजातिषु मध्येमे च ये महान्तः पुरुषाः प्रौढा ये च क्षुल्लका बाला याश्च पत्नीभगिनीमात्रादयः

[[1196]]

श्रीमत्सायणाचार्यविरचितभाष्यसमेता। (२ द्वितीयकाण्डे--  
(सांग्रहणीष्टिविधिः)  
स्त्रिय एतावन्त एवापेक्षिताः सजातास्ताननयेष्ट्या स्वाधीनान्करोति। ते च जना स्वाधीना एव सन्त एनं सेवन्ते। अत्र विनियोगसंग्रहः--  
‘सांग्रहण्यां तु परिधीन्परिधत्ते ध्रुवस्त्रयात्।  
आमनेति त्रिभिस्तत्र उपहोमास्त्रयो मताः।।  
मन्त्रभेदः सजातेति कुमारेति पदद्वयात्’ ।।  
एत्र मीमांसा।  
दशमाध्यायस्च श्चतुर्थपादे चिन्तितम्---  
आमनाहुतिभिर्बाध्या अनुयाजा न वाऽग्रिमः।  
वित्वलिङ्गादिशिष्टोक्तेर्भेदो मध्योक्तितोऽन्तिमः ’।। इति।  
‘सांग्रहणीष्टौ श्रूयते--- आमनस्यामनस्यदेवा इति तिस्र आहुतीर्जुहोति’ इति। एताभिस्तिसृभिराहुतिभिः प्राकृतास्रयोऽनूयाजा बाध्याः। कुतः। त्रित्वलिङ्गात। पूर्वाधिकरणे सप्तदशसंख्याविशिष्टप्राकृतपश्वभावेन मा भूद्बा ध्यत्वम्। इह तु त्रित्वविशिष्टत्वादनूजाया बाध्यन्ताम्। यदा-- तदनुवादेन मन्त्रगुणविधानात्प्राकृतमन्त्रबाध इति पूर्वः पक्षः। किं त्रित्वमात्रमनूद्य मन्त्र सहिता आहूतयो विधियन्ते, आहोस्वित्रित्वविशिष्टा आहुतीरनूद्य मन्त्रविधिः आद्ये त्रित्वनग्न्यादिष्वपि सत्वेन नानूयाजलिङ्गम्। द्वितीये विशेषणविशेष्ययोरुद्देश्ययोरेर्भेदेन वाक्यं भिद्येत। तत्कर्मान्तरविधानान्न वाधः, किंतु समूच्चयः। तत्र मध्योक्तिर्लिङ्गम्। तथा चाऽऽम्नायते—“यत्प्रयाजानूयाजानां पुरस्ताद्वोपरिष्टाद्वा जुहूयाद्बहिरात्मन्सजातामादधीताथ यन्मध्यतो जुहोति मध्यत एव सजातानात्यन्धते” इति। तस्मादामनहोमानामनूयाजैः सह समुच्चयः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे तृतीयप्रपाठके  
नवमोऽनुवाकः ।। ९।।  
--------

[[1197]]

प्रपा. ३ अनु.) कृष्णयजुर्वेदीयतैत्तिरीयसंहिता।  
(आयुष्कामेष्टिमन्त्राः)  

### १० 
(अथ द्वितीयाष्टके तृतीयप्रपाठके दशमोऽनुवाकः)।  
यन्नव॒मैत्तन्नव॑नीतमभव॒द्यदस॑र्प॒त्तत्स॒र्पि॑रभव  
द्यदघ्रि॑यत॒ तद्घृ॒तमभ॑वद॒श्विनोः॑ प्रा॒णो॑ऽसि॒  
तस्य॑ ते दत्तां॒ ययोः॑ प्रा॒णोऽसि॒ स्वाहेन्द्र॑स्य  
प्रा॒णो॑ऽसि॒ तस्य॑ ते ददातु॒ यस्य॑ प्रा॒णो॑ऽसि॒  
स्वाहा॑ मि॒त्रावरु॑णयोः प्रा॒णो॑ऽसि॒ तस्य॑ ते  
दत्ता॒ ययोः॑ प्रा॒णोऽसि॒ स्वाहा॒ विश्वे॑षां दे  
वानां प्रा॒णो॑ऽसि (१) तस्य॑ ते ददतु॒ येषां  
प्रा॒णोऽसि॒ स्वाहा॑ घृ॒तस्य॒ धारा॑म॒मृत॑स्य॒ प—  
न्था॒मिन्द्रे॑ण द॒त्तां प्रय॑तां मरु॒द्भिः॑। तत्त्वा॒ वि  
ष्णु॒विष्णुः॒ प॑र्यपश्य॒त्तत्त्वेडा॒ गव्यै॑रयत्। पा॒व॒  
मा॒नेन॑ त्वा॒ स्तोमे॑न गायत्रस्य॑ वर्त॒न्योपा॒ꣳ  
शोर्वीयेणं देवस्त्वा॑ सवि॒तोत्सृ॑जतु जी॒वात॑वे  
जीवनस्यायै॑ बृहद्रथंत॒रयो॑स्त्वा॒ स्तोमे॑न त्रि॒—  
ष्टुभो॑ वर्त॒न्या शृ॒क्रस्य॑ वी॒र्ये॑ण दे॒वस्त्वा॑ स॒  
वि॒तोत् (२) सृ॒ज॒तु जी॒वात॑वे जीव॒नस्याया॑  
अग्नेस्त्वा॒ मात्र॑या॒ जग॑त्यै वर्त॒न्याऽऽग्र॑य॒णस्य॑  
वी॒र्ये॑ण दे॒वस्त्वा॑ सवि॒तोत्सृ॑जतु जी॒वात॑वे  
जीवन॒स्याया॑ इ॒मम॑ग्न॒ आयु॑षे॒ वर्च॑से कृधि  
प्रि॒यꣳ रेतो॑ वरुण सोमराजन्। मा॒तेवा॑स्मा  
अदिते॒ शर्म॑ यच्छ॒ विश्वे॑ देवा जरदष्टिर्य॒—  
थाऽसत। अग्निरायुष्मान्त्सवनस्पातभिराय

[[1198]]

श्रीमत्सायणाचार्यविरचितभाष्यसमेता----(२ द्वितीयकाण्डे  
(आयुष्कामेष्टिमन्त्राः)  
ष्मा॒न्तेन॒ त्वाऽऽयु॒षाऽऽयु॑ष्मन्तं करोति॒ सोम॒  
आयु॑ष्मा॒न्त्स ओष॑धीभिर्य॒ज्ञ आयु॑ष्मा॒न्त्स  
दक्षि॑णाभि॒र्ब्रह्माऽऽयु॑ष्म॒त्तद्ब्रा॑ह्म॒णैरायु॑ष्मद्दे॒वा  
आयु॑ष्मन्त॒स्ते॑ऽमृते॑न पि॒तर॒ आयु॑ष्मन्त॒स्ते  
स्व॒धयाऽऽयु॑ष्मन्त॒स्ते॒न त्वाऽऽयुषाऽऽयु॑ष्मन्तं  
करोमि।।३।।  
(विश्वे॑षां दे॒वानां॑ प्रा॒णो॑ऽसि त्रि॑ष्टुभो॑ व॒र्तन्या शु॒क्रस्य॑ वी॒र्ये॑ण  
दे॒वस्त्वा सवि॒तोत्सो॒म आयु॑ष्मा॒न्पञ्च॑विꣳशतिश्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके दशमोऽनुवाकः।। १० ।।  
-----------  
(अथ द्वितीयकाण्डे तृतीयप्रपाठके दशमोऽनुवाकः)।  
इष्टिः सांग्रहणी प्रोक्ता नवमे ग्रानकामिनः (णः) ।।  
अथ व्यवहितेनैकादशानुवकेनाऽऽयुष्कामेष्टिं विधित्सुर्दशभे तन्मन्त्रान्पठति।  
कल्पः---“यन्नवमैतन्नवनीतमभवदित्याज्यमवेक्ष्य” इति।  
अनेन प्राकृत आज्यमसीत्यवेक्षणमन्त्रो बाधितः। पाठस्तु—  
यन्नवमैत्तमिति। यद्यस्मात्कारणाद्दघ्न उदध्रियमाणं सन्नवमैन्नवं नूतन रूपमभवत्तस्मान्नवं च तन्नीतं चेत्युद्धृतस्य सारपिण्डस्य नवतीतनाम संपन्नम्। यद्यस्मात्कारणादग्निसंपर्के सति पिण्डो विलीयमानोऽसर्पत्प्रसृतोऽभूत्तस्मात्सर्पिरिति नाम। यस्मात्प्रसृतस्य शीतलपात्रस्थापनेन तत्पुनरध्रियत तद्घनीभूतमभवत्तस्माद्घृतमिति नाम। घृक्षरणदीप्त्योरिति धातोर्नैतद्रूपं किंतु घृतमित्यत्र घकारस्य घकारादेशः। कल्पः---“उपहोमकालेऽश्विनोः प्राणोऽसीत्येतैः प्रतिमन्त्रं चतुर उपहोमाञ्जुहोति” इति। पाठस्तु---  
अश्विनोरिति। हे यजमान त्वमश्विनोः प्राणोऽसि प्राणवत्प्रियोऽसि। त---

[[1199]]

प्रपा. ३ अनु. १०) कृष्णयजुरेवदीयतैत्तिरीयसंहिता।  
(आयुष्कामेष्टिमन्त्राः)  
स्वाद्ययोः प्राणोऽसि तावश्विनौ तस्य ते प्रियस्य तवाऽऽयुर्हेतुभूतं प्राणं दत्ताम्। प्राणिमित्येतत्सामर्थ्याल्लभ्यते। तयोरश्विनोरिदमाज्यं स्वाहुतमस्तु। एवमुत्तरेषु योज्यम्। कल्पः—“यत्खादिरं आज्यं तदग्रेणाऽऽहवनीयं पर्याहृत्य तेन दक्षिणस्यां वेदिश्रोण्यामासादयति तद्यजमानोऽवेक्षते घृतस्य धारममूतस्य पन्थामिति ” इति। पाठस्तु-----  
घृतस्य धारमिति। घृतस्य धारमवेक्षेतेत्यध्याहारः। कीदृशीं धारम्। अमृतस्य पन्थां कर्मफलस्य साधनत्वेन मार्गभूताम्, इन्द्रेण वृष्टितृणोत्पत्यादिपरम्परया दत्तां संपादिताम, मरुद्भिर्वैश्याधिपैः प्रयतां *क्रयणभाण्डेषु प्रयत्नेन धृताम्। हे घृत तत्वा तथाविधं त्वां विष्णुसदृशो यजमानः पर्यपश्यत्परिपश्यति। इडा पश्वाभिमानीनी देवता तादृशं त्वां गव्यैरयत्प्रेरयति गोषु स्थापयति।  
कल्पः----“अथास्य ब्रह्मा दक्षिणं हस्तं गृह्णाति ब्रह्मण इतर ऋत्विजो हस्तमन्वारभ्य यजमानं पर्याहुः पानमानेन त्वा स्सोमेनेति” इति। पाठस्तु----  
पावमानेनेति। हे यजमान त्वां सविता देव उत्सृजतु दीर्घरोगान्मोचयतु। केन साधनेन। बहिष्पवमानादीना संबन्धिना त्रिवृदादिस्तोमसाध्येन स्तोत्रेण, गायत्रस्य वर्तन्या गायत्रवच्छन्दसो यो मार्गस्तेन सोमाहरणरूपेण यज्ञाङ्गसंपादनेन, उपांशोर्वीर्येणोपांशुग्रहहोमसामर्थ्येन। अत्र प्रतिसाधनं वाक्यभेदेनान्वेतुं त्वेतिशब्दस्य पुनरुक्तिः। किमर्थमुत्सृजत्विति तदुच्यते। जीवातव जीवनहेत्वौषधादिसंपादनाय। तदपि किमर्थमिति तदुच्यते। जीवनस्यायै चिरं जीवितुमिच्छा जीवनस्या तदर्थम्। एवं द्वितीयतृतीयमन्त्रौ योजनीयौ। अग्नेर्मात्रयामीयतेऽग्निर्यया गीत्या सा गीतिर्मात्रायज्ञायज्ञियस्य गानमित्यर्थः।  
कल्पः--- ‘अथ यजमानो हिरण्याद्वृतं निष्पिबतीममग्न आयुषे वर्चसे कृघीतिप्राश्रन्तमभिमन्त्रयते” इति। पाठस्तु-  
*विक्रयाय भाण्डेषु संचितामिति ख, पुस्तकस्य पाठान्तरम्।

[[1200]]

श्रीमत्सायणाचार्यविरचितभाष्यसमेता----(२ द्वितीयकाण्डे  
[आयुष्कामेष्टिमन्त्राः]  
इममग्न इति। हेऽग्न इमं यजमानं दीर्घायुषे बलाय च समर्थं कुरु। हे वरुण हे सोम राजन्नस्य यजमानस्य प्रियं रेतः पुत्रोत्पादकं संपादय। हेऽदितेपृथिवि मातृवदस्मै सुखं प्रयच्छ। विश्वे देवा अयं यजमानो यथा जरदष्टिरसत्तथा कुर्वन्तु। जराया अष्टिर्व्याप्तिर्यस्यासौ जरदष्टिः। बाल्ये यौवने च मरणरहितो जरामायुःसंपूर्तिपर्यन्तां यथा व्यप्नोति तथा कुर्वन्त्वित्यर्थः।  
कल्पः-- ‘अग्निरायुष्मानित्यनुवाकशेषेणास्याध्वर्युर्दक्षिणं हस्तं गृह्णाति’ इति। पाठस्तु---  
अग्निरायुष्मानिति। अग्निरायुष्मान्भवति। तत्कथमिति तदुच्यते। सोऽग्निर्वनस्पतिभिरायुष्मान्काष्ठेषु प्रक्षिप्यमाणेषु ज्वालापरम्परया वर्धते न तूपशाम्यति। तेनाग्नेरायुषाऽभिवर्धमानेन त्वमायुष्मन्तं करोमि। एवमुत्तरत्र योज्यम्। सोमः सोमरस ओषधीष्वभिषूयमाणासु वर्धते। यज्ञो दक्षिजाभिर्वशीकृतेष्वृत्विक्षु वर्धते। वेदश्च ब्राह्मणेष्वध्यापकेषु अविच्छेदेन वर्धते। देवाश्च हवीरूपेजामृतेन जीवन्ति। पितरश्च स्वधाकारपूर्वकेण पिण्डादिना जीवन्ति। प्रतिवाक्यमनुषङ्गद्योतनाय तेनत्वाऽऽयषेति पनः पठ्यते। अत्र विनियोगसंग्रहः—  
‘ज्योगामयाविनस्त्विष्टौ यन्नवेत्याज्यमीक्षते।  
अश्विनोरुपहोमा स्युर्घृत स्वाम्याज्यमक्षिते।।  
स्पृष्ट्वार्त्विजो ब्रह्महस्तं पावेति स्वामिनं जगुः।  
इमं घृतं पिबन्तं तु स्वामिनं मन्त्रयेत हि।।  
अग्निः सोमश्च यज्ञश्च ब्रम्ह देवाः पितेति षट्।  
यथोचितानुषङ्गैस्तैर्गृह्णीते स्वामिहस्तकम्।  
दशमे त्वनुवाकेऽस्मिन्मन्त्राः षोडश वर्णिताः।।” इति।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे  
दीयतैत्तिरीयसंहिताभाष्ये द्वितीयकाण्डे तृतीयप्रपाठके  
दशमोऽनुवाकः ।। १०।।

[[1201]]

प्रपा. ३ अनु. ११) कृष्णयजुर्वेदीयतैत्तिरीयसंहिता।  
(आयुष्कामेष्टिविधिः)  

### ११ 
(अथ द्वितीयाष्टके तृतीयप्रपाठकं एकादशोऽनुवाकः) ।  
अ॒ग्निं वा ए॒तस्य॒ शरीरं॑ गच्छति॒ सोम॒ꣳ  
रसो॒ वरु॑ण एनं वरुणपा॒शेन॑ गृह्णाति॒ सर॑  
स्वतीं॒ वाग॒ग्नाविष्णू॑ आ॒त्मा यस्य॒ ज्योगा॒--  
मय॑ति॒ यो ज्योमा॑मयावी॒ स्याद्यो वा॑ का॑म  
ये॑त॒ सर्व॒मायु॑रिया॒मिति॒ तस्मा॑ ए॒तामिष्टिं नि  
व॑पेदाग्ने॒यमष्टा॒क॑पालꣳ सौ॒म्यं च॒रुं वा॑रु॒णं  
दश॑कपालꣳ सारस्व॒तं च॒रुमा॑ग्ना॑वैष्ण॒वमे  
का॑दशकपालम॒ग्नेरे॒वास्य॒ शरी॑रं निष्क्रि॒णा  
ति सोमा॒द्रस॑म् (१) वा॒रु॒णेनै॒वैनं॑ वरुणपा॒शा-  
न्मु॑ञ्चति सारस्वते॒न वाचं॑ दधात्य॒ग्निः सर्वा॑  
दे॒वता॒ विर्ष्णु॑य॒ज्ञो दे॒वता॑भिश्चै॒वैनं॑ य॒ज्ञेन॑ च  
भिषज्यत्यु॒त यदी॒तासुर्भव॑ति॒ जीव॑त्ये॒व यन्नव  
मै॒त्तन्नव॑नीतमभव॒दित्याज्य॒मवे॑क्षते रू॒पमे॒वा  
स्यै॒तन्म॑हि॒मानं॒ व्याच॑ष्टेऽश्विनो प्रा॒णो॑ऽसि  
त्या॑हा॒श्विनौ॒ वै दे॒वाना॑म् ( २ ) भि॒पजौ॒  
ताभ्या॑मे॒वास्यै॑ भेष॒जं करो॒तीन्द्र॑स्य प्रा॒णो॑  
ऽसीत्या॑हेन्द्रि॒यमे॒वास्मि॑न्ने॒तेन॑ दधाति मि॒त्रा  
वरु॑णयोः प्रा॒णो॑ऽसीत्या॑ह प्राणापा॒नावे॒वा  
स्मि॑न्ने॒तेन॑ दधाति॒ विश्वे॑षां दे॒वानां॑ प्रा॒णो॑ऽ  
सीत्या॑ह वी॒र्य॑मे॒वास्मि॑न्ने॒तेन॑ दधाति घृ॒तस्य॒  
धारा॑म॒मृत॑स्य॒ पन्था॒मित्या॑ह यथाय॒जुरे॒वैत-

[[1202]]

श्रीमत्सायणाचार्यविरचितभाष्यसमेता (२ द्वितीयकाण्डे  
(आयुष्कामेष्टिविधिः)  
त्पा॑वमा॒नेन॑ त्वा॒ स्तोमे॒नेति॑ (३) आ॒ह॒ प्रा॒णमे॒  
वास्मि॑न्ने॒तेन॑ दधाति बृहद्रथं॒तरयो॑स्त्वा॒ स्तो  
मे॒नेत्या॒हौज॑ ए॒वास्मि॑न्ने॒तेन॑ दधात्य॒ग्नेस्त्वा॒  
मात्र॒येत्या॑हा॒ऽऽत्मान॒मेवास्मि॑न्ने॒तेन॑ दधात्यृ  
त्विजः॒ पर्या॑हु॒र्याव॑न्त ए॒वर्त्विज॒स्त एनं॑ भिष  
र्ज्य॑न्ति ब्र॒ह्मणो॒ हस्त॑मन्वा॒रभ्य पर्या॑हुरेक॒धैव  
यज॑मान॒ आयु॑र्दधति॒ यदे॒व तस्य॒ तद्धिर॑  
ण्यात् (४) घृ॒तं निष्पि॑ब॒त्यायु॒र्वै घृ॒तम॒मृ  
त॒ꣳ हि॑रण्यम॒मृता॑ दे॒वाऽऽयु॒र्निष्पि॑बति श॒त  
मा॑नं भवति श॒तायुः॒ पु॑रुषः श॒तेन्द्रि॑य॒ आयु॑  
ष्ये॒वेन्द्रि॒ये प्रति॑तिष्ठ॒त्यथो॒ खलु॒ याव॑तीः॒ समा॑  
ए॒ष्यन्मन्ये॑त॒ ताव॑न्मानꣳ स्या॒त्समृ॑द्ध्या इ॒म-  
म॑ग्न॒ आयु॑षे॒ वर्च॑से कृ॒धीत्या॒ऽऽहायु॑रे॒वास्मि॒  
न्वर्चो दधाति॒ विश्वे॑ दे॒वा जर॑दष्टि॒र्यथाऽस॒  
दित्या॑ह॒ जर॑दष्टिमे॒वैनं॑ करोत्य॒ग्निरायु॑ष्मा॒नि-  
ति हस्तं गृह्णात्ये॒ते वै दे॒वा आयुष्मन्मन्त॒स्त  
ए॒वास्मिन्नायु॑र्दध॒ति स॒र्वमायु॑रेति (५)।।  
(रसं देवानाꣳ स्तोमेनेति हि॑रण्यादसदिति द्वाविꣳशतिश्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके एकादशोऽनुवाकः।। ११।।

[[1203]]

प्रपा. ३ अनु. ११) कृष्णयजुर्वेदीयतैत्तिरीयसंहिता।  
(आयुष्कामेष्टिविधिः)  
(अथ द्वितीयकाण्डे तृतीयप्रपाठक एकादशोऽनुवाकः)।  
इष्टेर्विधास्यमाताया दशमे मन्त्र ईरितः।  
अथाकादशे तामिष्टिं विधातुं प्रस्तौति---  
अग्निं वा इति। यं दीर्घव्याधिः पीडयति एतस्य शरीरमग्निं प्रविशति, मांसभक्षणेन कृशत्वात्। सोमेन रसस्वीकाराद्वलक्षयः। वरुणपाशेन ग्रहणादुदरादिव्यथा। सरस्वतीमेतदीया वाग्भाषा गच्छति, तेनायं भाषितुं न शक्नोति। जीवात्मा त्वग्नाविष्णू प्राप्नोति, तेन मुमूर्षति। इदानीं विधत्ते---  
यो ज्योगामयावीति । ज्योगामयाविनो रोगपरिहारार्थमरोगस्य चापमृत्युपरिहारार्थमियं पञ्चहविकेष्टिः मन्त्रं विनियुङ्क्ते---  
यन्नवमैत्तदीति। मन्त्रोक्तैर्नवनीतसर्पिर्घृतनिर्वचनैरस्याऽऽज्यस्यैतद्विद्यमानरूपं महिमानं ख्यापनाय मन्त्रौ व्याचष्टे। यद्वा मन्त्रस्यैतत्स्वरूपमेव घृतस्य महिमानं व्याचष्टे। मन्त्राक्षरेरेव स्पष्टं प्रतीयते नाव पृथग्वक्तव्यमस्तीत्यर्थः।  
उपहोममन्त्रान्व्याचष्टे-----  
अश्विनोरिति। यजमानस्याऽऽज्यावेक्षणमन्त्रे स्पष्टार्थतां दर्शयति  
घृतस्येति। ऋत्विग्भिः पठ्यमानानां मन्त्राणां तात्पर्य दर्शयति---  
पावमानेनेति। पवमानस्य वायोः प्राणरूपत्वात्तेन प्राणस्थापनं, बृहद्रथंतरयोः पृष्ठस्तोत्रप्रकृतित्वेन सारत्वात्तेनौजोधारणम्। अग्नेरात्मा मीयतेऽनयेत्युक्तत्वात्तेनाऽऽत्मस्थापनम्। एतेषां पाठं विधत्ते----  
ऋत्विज इति। पाठकाले हस्तग्रहणं विधत्ते---  
ब्रह्मणो हस्तमिति। एकधैव सर्वषामृत्विजामैकमत्येनैव यजमानस्य यदेषाऽऽयुः संपादनीयमस्ति तत्सर्वं तस्मिन्यजमाने स्थापयन्ति।  
यदुक्तं सूत्रकारेण----‘पात्रसंपादनकाले खादिरं पात्रं चतुस्रक्ति प्रयुङक्ते ,सौवर्णस्य प्रवर्तं शतमानस्य कृतम्, अथो खलु यावतीः समा एष्यन्मन्येत वावन्मानꣳ स्यात्’ इति। आज्यग्रहणकाले तूष्णीं खादिरे चतुर्गृहीतं गृहीत्वा सादनकाल उत्तरेण ध्रुवां खादिरं सादयित्वा तस्मिन्प्रवर्तमवदधाति” इति च। प्रवर्तः कर्णाभरणं कुण्डलम्। (तत्र घृते स्थापितात्प्रवर्तान्निष्पीडितस्य घृतस्य पानं विधत्ते-----

[[1204]]

श्रीमत्सायणाचार्यविरचितभाष्यसमेता--- (२ द्वितीयकाण्डे  
(अश्वदानवत इष्टिविधिः)  
हिरण्यादिति। तस्य परिमाणं द्वेधा विधत्ते---  
शतमानमिति। शतमानं पञ्चपणपरिमितमित्यसकृदुक्तम्। अथवा रुग्णो यजमानो योवतो भाविनः संवत्सरान्प्राप्नोत्वित्यध्वर्युर्युर्मन्यते तावद्भिर्मानैः परिमितं कर्तव्यम्। मानशब्दो गुञ्जाबीजं ब्रूते। रुग्णस्यातीतमायुः परित्यज्या ऽऽगामिन आयुषो यावन्तः संवत्सरा एतस्य मनसि निश्चितास्तावद्भिर्गुञ्जाबीजैः परिमितमित्यर्थः। प्राश्नतो यजमानस्याभिमन्त्रणमन्त्रे प्रथमचरमभागयोरभिप्रायं दर्श यति----  
इदमग्न इति। आयुषञ्चरमभागस्थाया जराया अष्टिर्व्याप्तिर्यस्य। अथवा जीर्यत्यष्टिरशनं यस्यासौ जरदष्टिः नीरोग इत्यर्थः। अध्वर्यार्यजमानदक्षिण हस्तग्रहणं विधत्ते----अग्निरायुष्मानिति।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहितायभाष्ये द्वितीयकाण्डे तृतीयप्रपाठक  
एकादशोऽनुवाकः।। ११।।  
----------  

### १२ 
(अथ द्वितीयाष्टके तृतीयप्रपाठके द्वादशोऽनुवाकः) ।  
प्र॒जाप॑ति॒र्वरु॑णा॒याश्वमनय॒त्स स्वां दे॒वता॑—  
मार्छ॒त्स पय॑दीर्यत॒ स ए॒तं वा॑रु॒ण चतु॑ष्कपा  
लमपश्य॒त्तं निर॑वप॒त्ततो॒ वै स व॑रुणपा॒शाद॑—  
मुच्यत॒ वरु॑णो॒ वा ए॒तं गृ॑ह्णाति॒ योऽश्वं॑ प्र  
तिगृ॒ह्णाति॒ याव॒तोऽश्वा॑न्प्रतिगृह्णी॒यात्ता  
व॑तो वारु॒णाञ्चतु॑ष्कपाला॒न्निर्व॑पे॒द्वरु॑णमे॒व  
स्वेन॑ भाग॒धेयेनो॒प॑ धावति॒ स ए॒वैनं॑ वरुण  
पा॒शान्मु॑ञ्चति (१) च॑तुष्कपाला भव॒न्ति

[[1205]]

कृष्णयजुर्वेदीयतैत्तिरीयसंहिता।  
[अश्वदानवत इष्टिविधिः]  
चतु॑ष्पा॒द्ध्यश्वः॒ समृ॑द्ध्या॒ एक॒मतिरिक्तं॒ नि  
र्व॑पे॒द्यमे॒व प्र॑तिग्रा॒हीमत॑ति॒ यं वा॒ नाध्येति॒  
तस्मा॑दे॒व व॑रुणपा॒शान्मु॑च्यते॒ यद्यप॑रं प्रति-  
ग्रा॒ही स्यात्सौ॒र्यमेक॑कपाल॒मनु॒ निर्व॑पेदमुमे  
वाऽऽदि॒त्यमु॑च्चा॒रं कु॑रुते॒ऽपो॑ऽवभृ॒थमवै॑त्य॒प्सु  
वै वरु॑णः सा॒क्षादे॒व वरु॑ण॒मव॑ यजतेऽपोन॒-  
प्त्रीयं॑ च॒रुं पुन॒रेत्य॒ निर्व॑पेद॒प्सुयो॑नि॒र्वा  
अश्वः॒ स्वामे॒वैनं॒ योनिं॑ गमयति॒ स ए॑नꣳ  
शा॒न्त उप॑तिष्ठते (२)।  
(मु॒ञ्च॒ति॒ च॒रुꣳ स॒प्तद॑श च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके द्वादशोऽनुवाकः।। १२।।  
-------  
(अथ द्वितीयकाण्डे तृतीयप्रपाठके द्वादशोऽनुवाकः)।  
एकादशे त्विष्टिरुक्ता दीर्घरोग्यायुरर्थिनोः।  
अथ द्वादशेऽश्वदानवत इष्टिं विधास्यन्प्रस्तौति-  
प्रजापतिरिति। अनयद्दत्तवान्। देवस्य भावो देवता। स प्रजापतिः स्वकियं देवत्वमार्छदार्तमकरोत्। प्राजापत्यो वा अश्व इति श्रुतेः प्रजाप्रतिरेव पूर्वमश्वस्य देवता। तस्मिन्नश्वे वरुणाय दत्ते सतिस्वकीयमश्वस्वामित्वमपगतं तन्निमित्तेन दुःखेन स प्रजापतिः पर्यदीर्यत तदीयं परितो दीर्णं दीर्घरोगग्रस्तमभूत्। स च रोगो वरुणपाशरूपत्वाद्वारुणेष्ट्या निवृत्तः। इदानीमिष्टिं विधत्ते---  
वरुणो वा इति। प्रतिगृह्णातीत्यस्यान्तर्भाविरण्यर्थत्वात्प्रतिग्राहयति ददातीत्ययमर्थः संपद्यते। कपालसंख्यां प्रशंसति----

[[1206]]

श्रीमत्सायणाचार्यविरचितभाष्यसमेता-----(२ द्वितीयकाण्डे  
(अश्वदानवत इष्टिविधिः)  
चतुष्कपाला इति। अश्वसंख्यातोऽधिकं पुरोडाशं विधत्ते----  
एकमतिरिक्तमिति। यमेवाश्वमित ऊर्ध्व यदा कदाचित्कालान्तरे प्रति ग्रहीष्यति दास्यति, अथवा यं कंचिदश्व प्रतिगृहीतं नाध्येति विस्मरति तदर्थोऽयमतिरिक्तः पुरोडाशः। निमित्तविशेषेणाङ्गाधिक्यं विधत्ते----  
यद्यपरमिति। कांश्चिदश्वान्दत्वा तदानीमेवष्ट्यनुष्ठाने सत्येकेनातिरिक्तेन सहितास्तावन्तः पुरोडाशाः पर्याप्ताः। यदा तु दानानन्तरमेवेष्टिर्नानुष्ठिता किंतु कंचित्कालमतिलङ्घ्य पुनरप्यपरोऽश्वो दत्तस्तदा सातिरिक्तान्दत्ताश्वसंख्याकान्पुरोडाशान्निरुप्य सौर्यमनुनिर्वपेत्। तेनाऽऽदित्यमेबोर्ध्वचारिणं कुरुते। स चाऽऽदित्यो विलम्बदोषं परिहरन्नुपरिष्टाद्वर्तत इत्यभिप्रायः। इष्ट्यङ्गत्वेनावभृथं विधत्ते---  
अपोऽवभृथमिति। अपः प्राप्य तत्रावभृथं कर्म कुर्यात्। तेन वरुणो निराकृतो भवति।  
अङ्गान्तरं विधत्ते---  
अपोऽनप्त्रीयमिति। अपोनप्ता देवता यस्य सोऽयमपोनप्त्रीयस्तं चरुमवभृथदेशाद्यज्ञभूमौ समागत्य निर्वपेत्। अप्सु योनिरुत्पत्तिर्यस्याश्वस्य सोऽयमप्सुयोनिः। उच्चैःश्रवसोऽश्वस्य समुद्रादुत्पत्तिः पुराणेषु प्रसिध्दा। तस्मादपोनप्त्रीयचरुणा तगश्वं त्वकीययोनिगामिनं करोति। स चाश्वः शान्तः सन्ररोगमनुत्पाद्येनं यजमानं सेवते।  
अत्र मीमांसा।  
तृतीयध्यायस्य चतृर्थपादे चिन्तितम्---  
“अश्वप्रतिग्रहेष्टिस्तु दातुरित्यभिधास्यते।  
दानद्वये लौकिके वा वैदिके वा भवेदियम्।।  
अविशेषाद्द्वयोर्यद्वा न देयः केसरीत्यतः।  
निषेधाल्लौकिकात्तत्र प्रायश्चित्तित्तिरियं भवेत्।  
न जलोदरहेतुत्वं प्रमितं लौकिके क्वचित्।  
वैदिके तु श्रतं तस्मात्तत्प्रायश्चित्तयेऽत्र सा।।”  
इदमाम्नायते-----“यावतोऽश्वान्प्रतिगृह्णीयात्तावतो वारुणाञ्चतुष्कपालान्निर्वपेत्”

[[1207]]

प्रपा. ३ अनु. १२) कृष्णयजुर्वेदीयतैत्तिरीयसंहिता।  
(अश्वदानवत इष्टिविधिः)  
इति। तत्र प्रतिग्रहशब्दो दानपर इत्यनन्तरमेव वक्ष्यते। तत्र विशेषाश्रवणालौकिवैदिकदानयोरप्यसाविष्टिरित्येकः पक्षः। न केसरिणो तदातीनि स्मृत्या मित्रदायादादिभ्यः प्रीत्या क्रियमाणमश्वदानं लौकिकं निषिध्दं, तदनुष्ठाने प्रायश्चित्तरूपेयमिष्टिरिति द्वितीयः पक्षः। “वरुणो वा एतं गृह्णाति योऽश्वं प्रतिगृह्णाति” इत्यश्वदाने जलोदरव्याधिरूपो दृष्टोदोषो वरुणग्रहवाक्येनोच्यते। न च लौकिकस्याश्वदानस्य तध्देतुत्वं प्रमितम्। वैदिकस्य तु जन्मान्तरविषयं दोषश्रवणम्। अतो वैदिकदाने सेष्टिः प्रायश्चित्तम्। अस्ति हि वैदिकमश्वदानं “वडवा दक्षिणा” इत्यादिश्रवणात्।  
अत्रैवान्यच्चिन्तितम्-----  
“यावतः प्रतिगृह्णीयादश्वांस्तावत्य इष्टयः।  
प्रतिग्रहीतुर्दातुर्वा स्यादाद्योऽस्तु यथाविधि।।  
असंजातविरोध्यर्थवादाद्दातुः प्रजापतेः।  
इष्टिः श्रुतां ततो दातुर्णिजर्थेऽपि विधिं नयेत्।।”  
पूर्वादाहृते वाक्ये प्रतिगृह्णीयादिति विधिपदश्रवणात्प्रतिग्रहीतुरिष्टिरिति चेन्न। उपक्रमरूपेणार्थवादेन दातुस्तदिष्टिप्रतीतेः। उपक्रमश्चैवं श्रूयते “प्रजापतिर्वरुणायाश्वमनयत्स स्वां देवतामार्छत्स पर्यदीर्यत स एतं वारुणं चतुष्कपालमपश्यत्तं निरवपत्ततो वै स वरुणपाशादमुच्यत” इति। अनयद्दत्तवान्। स च दाता प्रजापतिः स्वकीयां वरुणदेवतां जलोदररोगप्रदां प्राप्तवान्। तेन च रोगेण ग्रस्तः प्रजापतिर्विदीर्णो भूत्वा रोगपरिहारायेष्टिं कृत्वा रोगादमुच्यतेत्यत्र दातुरिष्टित्यगम्यते। असंजातविरोध्युपक्रमानुसारेण विधायक्रमपि प्रतिग्राहयेदित्येवमन्तर्भावितणिजर्थपरतया व्याख्येयम्।  
पञ्चमाध्यायस्य द्वितीयपादे चिन्तितम्---  
“प्रतिग्रहे तु बह्वश्वे पूर्वन्यायोऽस्ति वा न वा।  
अस्ति तत्साम्यतो मैवं पुरोडाशस्य शोषतः।।”  
‘यावतोऽश्वान्प्रतिगृह्णीयात्तावतो वारुणाञ्चतुष्कपालान्निर्वपेत्’ इति। अत्र शतसंख्यादियुक्तबह्वश्वप्रतिग्रहे बहुपुरोडाशेषूदाहृतप्रत्यक्षवचनेन साहित्यं प्राप्तम्। तत्र पर्वन्यायेन सर्वेषु पुरोडाशेष्वेकैकेऽधिश्रयणादिधर्मोऽनुष्ठेय इति चेन्मैवम्।

[[1208]]

श्रीमत्सायणाचार्यविरचितभाष्यसमेता---- (२ द्वितीयकाण्डे  
(पाप्मना गृहीतस्येष्टिविधिः)  
तप्तेषु चतुर्षु कपालेषु क्रमेण पुरोडाशानधिश्रित्य यावता कालेन प्रथा पुरोडाशे द्वितीयसंस्कारं कर्तुमागच्छति तावता कालेनासौ शुष्को भस्मीभवति तस्मादेकैकस्मिन्पुरोडाशे कृत्स्त्रधर्मसमापनंमित्येवं काण्डानुसमयोऽभ्युपेतव्यः। एकादशाध्यायस्य चतुर्थपादे चिन्तितम----  
‘तन्त्रे चतुष्कपालानां भेदो वा तन्महत्त्वतः।।  
कुम्भीवत्तन्त्रता भैवं भेदः स्यात्मकृताविव।।’  
इदं श्रूयते---‘यावतोऽश्वान्प्रतिगृह्णीयात्तावतो वारुणाश्चतुष्कपालान्निर्वपेत्’ इति। यथा प्राजापत्येषु कुम्भ्या महत्त्वेन तन्त्रं तथाऽत्रापि कपालमहत्त्वेन तन्त्रमिति चेत्। मैवम्। प्रकृतौ प्रतिपुरोडाशं कपालभेदेन तद्भेदस्यैव चोदकप्राप्तेः। किंचात्यन्तविशालेषु कपालेषु चतुर्षु पुरोडाशानां शतेष्ववस्थापितेष्वेकस्यैव कपालस्यैकदशे पुरोडाशस्यैकस्य समाप्तेर्न कोऽपि पुरोडाशश्चतुष्कपालः सिध्येत्।  
तस्मात्प्रतिपुरोडाशं कपालचतुष्ट्वभेदः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे तृतीयप्रपाठके  
द्वादशोऽनुवाकः।। १२ ।।  
------  

### १३ 
(अथ द्वितीयकाण्डे तृतीयप्रपाठके त्रयोदशोऽनुवाकः।)  
या वा॑मिंद्रावरुणा यत॒व्या॑ त॒नूस्तये॒मम-  
ꣳह॑सो मुञ्चतं॒ या वामिंद्रावरुणा सह॒स्या॑  
रक्ष॒स्या॑ तेज॒स्या॑ त॒नूस्तये॒ममꣳ॑ हसो मुञ्चतं॒  
यो वा॑मिन्द्रावरुणाव॒ग्नौ स्राम॒स्तं वा॑मे॒ते  
नाव॑ यजे॒ यो वा॑मिन्द्रावरुणा द्वि॒पात्सु॑ प॒शु  
षु॒ चतु॑ष्पात्सु गो॒ष्ठे गृ॒हेष्व॒प्स्वोष॑धीषु॒ वन॒स्प—  
ति॑षु॒ स्राम॒स्तं वा॑मे॒तेनाव॑ यज॒ इन्द्रो॒ वा  
ए॒तस्यं (१) इ॒न्द्रि॒येणाप॑ क्रामति॒ वरु॑ण

[[1209]]

प्रपा. ३ अनु. १३) कृष्णयजुर्वेदीयतैत्तिरीयसंहिता।  
(पाप्मना गृहीतस्येष्टिविधिः)  
एनं वरुणपा॒शेन॑ गृह्णाति यः पा॒प्मना॑  
गृही॒तो भव॑ति॒ यः पा॒प्मना॑ गृही॒तः स्यात्त  
स्मा॑ ए॒तामै॑न्द्राव॒रुणी प॑य॒स्यां निर्व॑पे॒दिन्द्र॑  
ए॒वास्मि॑न्निन्द्रि॒यं द॑धाति॒ वरु॑ण एनं वरुण  
पा॒शान्मु॑ञ्चति पय॒स्या॑ भवति॒ पयो॒ हि वा  
ए॒तस्मा॑द॒पक्राम॒त्यथै॒ष पा॒प्मना॑ गृही॒तो यत्प॑  
य॒स्या॑ भव॑ति॒ पय॑ ए॒वास्मि॒न्तया॑ दधाति प—  
य॒स्या॑याम् (२) पु॒रो॒डाश॒मव॑ दधात्यात्म॒  
न्वन्त॑मे॒वैनं॑ करो॒त्यथो॑ आ॒यत॑नवन्तमे॒व च॑—  
त॒र्धा व्यू॑हति दि॒क्ष्वे॑व प्रति॑ तिष्ठति॒ पुनः॒ स—  
मू॑हति दि॒ग्भ्य ए॒वास्मै॑ भेष॒जं क॑रोति स॒मू—  
ह्याव॑ द्यति॒ यथाऽऽवि॑द्धं निष्कृ॒न्तति॑ ता॒दृगे॒व  
तद्यो वा॑मिन्द्रावरुणाव॒ग्नौ स्राम॒स्तं वा॑मे॒ते  
नाव॑ यज॒ इत्या॑ह॒ दुरि॑ष्ट्यां ए॒वैनं॑ पाति॒ यो  
वा॑मिन्द्रावरुणा द्वि॒पात्सु॑ प॒शुषु॒ स्राम॒स्तं वा॑—  
मे॒तेनाव॑ यज॒ इत्या॑ है॒ताव॑ती॒र्वा आप॒ ओष॑-  
धयो॒ वन॒स्पत॑यः प्र॒जाः प॒शव॑ उपजीव॒नी-  
या॒स्ता ए॒वास्मै॑ वरुणपा॒शान्मु॑ञ्चति (३)।।  
(ए॒तस्य पय॒स्यायां पाति॒ षड्विꣳ॑ शतिश्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके त्रयोदशोऽनुवाकः ।। १३ ।।  
---------

[[1210]]

श्रीमत्सायणाचार्यविरचितभाष्यसमेता------(२ द्वितीयकाण्डे  
(पाप्मना गृहीतस्येष्टिविधिः)  
(अथ द्वितीयकाण्डे तृतीयप्रपाठके त्रयोदशोऽनुवाकः)।  
चतुष्कपाला विहिता द्वादशे त्वश्वदानिनः।  
अथ त्रयोदशे पाप्मना गृहीतस्येष्टिं विधित्सुरादौ मन्त्रान्पठति।  
कल्पः---‘एन्द्रावरुणं पुरोडाशं निरुप्यैन्द्रावरुणीं पयस्यां निर्वपेदुद्वास्यालं कृत्य पयस्यायां पुरोडाशमवदधात्येतयैव प्रच्छाद्याऽऽसादयत्यथास्मात्प्रतिदिशं पयस्यां व्यूहति या वामिन्द्रावरुणा यतव्या तनुरित्येतैरेव पुनः समूहति मुञ्चतमित्यस्य स्थानेमुक्तमिति मन्त्रान्तान्संनमति सहैव पयस्यायाः पुरोडाशस्यावद्यति यो वामिन्द्रावरुणावग्नौ स्राम इत्युपहोमाः’ इति।  
तत्र प्रथमस्य प्यूहनमन्त्रस्य पाठस्तु-----  
या वामिति। हे इन्द्रावरुणौ वां युवयोर्या तनूर्यतव्या पापाम्मोचने प्रयत्नवती तया तन्वा यजमानं पापान्मोचयतम्। द्वितीयतृतीयचतुर्थमन्त्राणां पाठस्तुं।  
या वामिति। सहस्येत्यत्र तनूरित्यस्यान्त्यभागस्यानुषङ्गः। तेजस्येत्यत्र या वामित्याद्यभागस्यानषङ्गःष। रक्षस्येत्यत्रोभयोर्भामनारनुषङ्गः। सहो बलं तदर्हतीति सहस्या। रक्षो रक्षणं तदर्हतीति रक्षस्या। तेजो रोचनशक्तिस्तदर्हतीति तेजस्या उपहामे प्रथममन्त्रस्य पाठस्तु---  
यो वामिति। इन्द्रावरुणाग्नौ वां युवयोर्यः स्रामः पापविशेषो युवयोर्होमार्थे वह्नौ यजमानेन योऽपराधः कृतस्तमपराधं युवयोः संवन्धिनैतेन होमेनावयजे विनाशयामि। द्वितीयादीनां सप्तानां मन्त्राणां पाठस्तु------  
यो वामिति। द्विपात्सु पशुष्वित्यत्र स्रामस्तं वामित्याद्युत्तरभागस्यामनुषङ्गः। वनस्पतिषु स्राम इत्यत्र यो वामित्यादेः प्रथमभागस्यानुषङ्गः। * चतुष्पात्स्वदिषु पञ्चसु पूर्वोत्तरभागयोरनुषङ्गः। हे इन्द्रावरुणौ युवयोः संबन्धी यो यजमानस्य द्विपात्सु पशुषु मनुष्यादिरूपेषु यः स्रामः पापविशेषस्तं पापविशेषं युवयोः संबन्धिनैतेन कर्मणा विनाशयामि। एवं सर्वत्र योज्यम्। अथेष्टिं विधत्ते----

*चतुष्पास्त्विति मन्त्रे तु चतुष्पात्स्वित्यनन्तरं पशुष्वितिपदस्यानुषङ्गो ज्ञेयः।

[[1211]]

प्रपा. २ अनु. १२) कृष्णयजुर्वेदीयतैत्तिरीयसंहिता।  
(पाप्मना गृहीतस्येष्टिविधिः)  
इन्द्रो वा इति। य पापगृहीत एसदीयेनेन्द्रियेण सहेन्द्रोऽपगच्छति, वरुणो रोगेणैनं बाधते, अतः पाप्मना गृहीतस्य तदुभयविषयेष्टिः। पयसि प्रभवाऽऽमिक्षा पयस्या। तां प्रशंसति---  
पयस्येति। पयः शब्देन क्षीरादिसात्विकाहारजनितश्रध्दया कृतं पुण्यमुपलक्ष्यते। तत्पुण्यानुष्ठानमेवैतस्माद्यजमानाद्यद्यपक्रामति तदानीमेव पाप्मना गृहीता भवति। यद्यत्र हविः पयस्या भवेत्तर्ह्यस्मिन्यजमाने तया पयस्ययाऽहारोपलक्षितं पुण्यमाहितं भवति। यथाप्राप्तं कंचिदंशविशेषं विधत्ते----  
पयस्यायामिति। शरीरसदृशस्य कठिनस्य पुरोडाशस्य प्रक्षेपेणैनं यजमानमात्मन्वन्तं दृढशरीरोपेतं करोति। सति हि पापे तज्जन्यरोगेण शरीरस्यादर्ढ्यम्। किंच * पयस्याधारत्वेन यजमानमप्यायतनवन्तं गृहग्रामादिरूपाधारवन्तं (करोति)। या वामिन्द्रावरुणेत्यादिमन्त्रर्हविषो विभागं विधत्ते----  
चतुर्धेति। विभक्तस्यैकीभावं विधत्ते---  
पुनरिति। मिश्रितयोः पुरोडाशामिक्षयोः सहाबदानं विधत्ते---  
समृह्यावेति। यथा लोके वैरिणा मुक्तमाविध्दं स्वशरीरं बाणादिकं संदशादिना निष्कृष्य छिनत्ति तादृगेव तत्समूह्यावदानं संपद्यते। उपहोमे प्रथममन्त्रं व्याचष्टे---  
यो वामिति। होमाधारेऽग्नौ कृतेन स्रामेणापराघेन दुरिष्टिर्भवति तमपराधमवजय इत्युक्त्या तस्या दुरिष्टेः सकाशादेनं यजमानं रक्षति ।  
अवशिष्टानां मन्त्राणां तात्पर्यं दर्शयति--  
यो वामिन्द्रेति। पशुषु स्रामस्तं वामित्येवमनुषङ्गो योजयित्वा प्रदर्शितः। प्राण्युपजीवनयोग्या अबादयः पञ्च पदार्थाः। तत्र पशुशब्देन द्विपादचतुष्पादश्च गृह्यते। गृहा () अत्रोपल्लक्ष्यन्ते। या एतावत्य उपजीवनीयास्ताः सर्वा अपि यजमानार्थं वरुणपाशादुपद्रवान्मोचयति अत्र विनियोसंग्रहः-----  
* पुरोडाशस्येति शेषः । () अपिना गोष्ठोपलक्षणमभिप्रेतम्।

[[1212]]

श्रीमत्सायणाचार्यविरचितभाष्यसमेता----(२ द्वितीयकाण्डे  
(काम्ययाज्यापुरोनुवाक्याभिधानम्)  
“यावामिति चतुर्मन्त्रैश्चतुर्धा व्यूहते हविः।  
यो वामित्यष्टभिर्मन्त्रैरुपहोमा उदीरिताः।।  
द्विपात्स्वित्यादिना मन्त्रभेदः सप्तविधो भवेत्।  
त्रयोदशेऽनुवाकेऽस्मिन्मन्त्रा द्वादश कीर्तिताः।। ” इति।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय  
तैत्तिरीयसंहिताभाष्ये द्वितीयकाण्डे तृतीयप्रपाठके  
त्रयोदशोऽनुवाकः।। १३।।  
----------  

### १४ 
(अथ द्वितीयाष्टके तृतीयप्रपाठके चतुर्दशोऽनुवाकः)।  
स प्र॑त्न॒वन्नि काव्येन्द्रं॑ वो वि॒श्व॒तस्परीन्द्रं॒  
नरः॑। त्वं नः॑ सोम वि॒श्वतो॒ रक्षो राजन्न—  
घाय॒तः। न रि॑ष्ये॒त्त्वा॑वतः॒ सखा॑। या ते॒  
धामा॑नि दि॒वि या पृ॑थि॒व्यां या पर्व॒तेष्वोप॑  
धीष्व॒प्सु। तेभिर्नो॒ विश्वैः॑ सु॒मना॒ अहे॑ड॒न्रा—  
ज॑न्त्सोम॒ प्रति॑ ह॒व्या गृ॑भाय। अग्नी॑षोमा॒  
सर्वेदसा॒ सहू॑ती वनतं॒ गिरः॑। संदे॑व॒त्रा ब॑  
भूवथुः। यु॒वम् (१) ए॒तानि॑ दि॒वि रो॑च॒  
नान्य॒ग्निश्च॑ सोम॒ सक्र॑तू अधत्तम्। यु॒वꣳ  
सिन्धूꣳ॑ र॒भिश॑स्तेरव॒द्यादग्नी॑षोमा॒वमु॑ञ्चतं  
गृभी॒तान्। अग्नी॑षोमावि॒मꣳ सु मे॑ शृणतुं  
वृ॑षणा॒ हव॑म्। प्रति॑ सू॒क्तानि॑ हर्यतं॒ भव॑तं  
दा॒शुषे॒ मयः॑। आऽन्यं दि॒वो मा॑त॒रिश्वा॑

[[1213]]

प्रपा. ३ अनु. १३) कृष्णयजुर्वेदीयतैत्तिरीयसंहिता।  
(काम्ययाज्यापुरोनवाक्याभिधानम्)  
जभा॒रम॑थ्नाद॒न्यं परि॑ श्ये॒नो अद्रेः॑। अ  
ग्नी॑षोमा॒ ब्रह्म॑णा वावृधा॒नोरुं य॒ज्ञाय॑ चक्र  
चक्रथुरु लो॒कम् अ॒ग्नी॑षोमा ह॒विषः॒ प्र  
स्थि॑तस्य वी॒तम् (२) हर्य॑तं वृषणा जु॒षे  
था॑म। सु॒शर्मा॑णा॒ स्वव॑सा॒ हि भू॒तमथा॑ धत्तं॒  
यज॑मानाय॒ शं योः। आ प्या॑यस्व॒ सं ते॑  
ग॒णानां॑ त्वा ग॒णप॑तिꣳ हवामहे क॒विं क॑  
वी॒नामु॑प॒मश्र॑वस्तमम्। ज्ये॒ष्ठ॒राजं॒ ब्रह्म॑णा  
ब्रह्मणस्पत॒ आ नः॑ शृ॒ण्वन्नू॒तिभिः॑ सीद॒ सा  
द॑नम्। स इज्जने॑न॒ स वि॒शा स जन्म॑ना॒  
स पु॒त्रैर्वाजं॑ भरते॒ धना॒ नृभिः॑। देवानां॒ यः  
पि॒तर॑मा॒विवा॑सति (३) श्र॒ध्दाम॑ना ह॒वि—  
षा॒ ब्रह्म॑ण॒स्पति॑म्। स सु॒ष्टभा॒ स ऋक्व॑ता  
ग॒णेन॑ व॒लꣳ॑ रु॑रोज फ॒लिगꣳ रवे॑ण। बृह॒  
स्पति॑रु॒स्रिया॑ हव्य॒सूदः॒ कनि॑क्रद॒द्वाव॑शती॒  
रुदा॑जत् मरु॑तो॒ यद्ध॑ वो दि॒वो या वः॒ श—  
र्म अर्य॒माऽऽया॑ति वृष॒भस्तवि॑ष्मान्दा॒ता व  
सू॑नां पुरुहू॒तो अह॑र्न्। सह॒स्रा॒क्षो गो॑त्र॒भि  
द्वज्र॑बाहुरस्मासु॑ दे॒वो द्रवि॑णं दधातु। ये  
ते॑ऽर्यमन्ब॒हवो॑ देव॒यानाः॒ पन्था॑नः (४) रा॒  
ज॒न्दि॒व आ॒चर॑न्ति तेभि॑र्नो दे॒व महि॒ शर्म॑  
यच्छ॒ शं न॑ एधि द्वि॒पदे॒ शं चतु॑ष्पदे। बु॒  
ध्नादग्र॒मङ्गि॑रोभिर्गृणा॒नो वि पर्व॑तस्य दृꣳ—

[[1214]]

श्रीमत्सायणाचार्यविरचितभाष्यसमेता----(२ द्वितीयकाण्डे  
(काम्ययाज्यापुरोनुवाक्याभिधानम्)  
हि॒तान्यै॑रत् रु॒जद्रोधाꣳ॑ सि कृ॒त्रिमाण्ये॑षा॒ꣳ  
सोम॑स्य॒ ता मद॒ इन्द्र॑श्चकार। बु॒ध्नादग्रे॑ण॒  
वि मि॑माय॒ मानै॒र्वज्रे॑ण॒ खान्य॑तृणन्न॒दीना॑म्।  
वृथा॑ऽसृजत्प॒थिभि॑र्दीर्घया॒थैः सोम॑स्य॒ ता मद॒  
इन्द्र॑श्चकार (५) प्र यो ज॒ज्ञे वि॒द्वाꣳ अ॒  
स्य बन्धुं॒ विश्वा॑नि दे॒वो जनि॑मा विवक्ति।  
ब्रह्म॒ ब्रह्म॑ण॒ उज्ज॑भार॒ मध्या॑न्नी॒चादु॒च्चा  
स्व॒धया॒ऽभि प्र त॑स्यौ। म॒हान्म॒ही अ॑स्तभा  
य॒द्वि जा॒तो द्याꣳ ,सद्म॒ पार्थि॑वं च॒ रजः॑।  
स बु॒ध्नादा॑ष्ट ज॒नुषा॒ऽभ्यग्रं॑ बृह॒स्पति॑र्दे॒वता॒  
यस्य॑ स॒म्राट। बु॒ध्यानो अग्र॑म॒म्यर्त्योज॑सा॒  
बृह॒स्पति॒मा वि॑वासन्ति दे॒वाः। भि॒नद्व॒लं वि  
पुरो॑ दर्दरीति॒ कनि॑क्रद॒त्सुव॑र॒पो जिगाय  
(६)।।  
(यु॒वं व॒तिमा॒विवा॑सति॒ पन्था॑नो दीर्घया॒थैः सोम॑स्य॒ ता म॒द इन्द्र॑श्चकार दे॒वा नव॑ च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयप्रपाठके चतुर्दशोऽनुवाकः।। १४।।  
-------  
आ॒दि॒त्येभ्यो॑ दे॒वा वै मृ॒त्योर्दे॒वा वै स॒त्रमा॑सतार्य॒म्णे प्र॒जाप॑ते॒स्त्रय॑स्त्रिꣳ  
शत्प्र॒जापतिर्दे॒वेभ्यो॒ऽन्नार्द्य॑ देवासु॒रास्तान्रज॑नो ध्रु॒वो॑ऽसि॒ यन्न  
व॒मैद॒ग्निं वै प्र॒जाप॑ति॒र्वरु॑णाय॒ या वा॑मिन्द्रावरुणा॒  
स प्र॑त्न॒वच्चतु॑र्दश।।१४।।

[[1215]]

प्रपा. ३ अनु. ९) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
आ॒दि॒त्येभ्य॒स्त्वष्टु॑र॒स्मै दान॑कामा ए॒वा॑व रु॒न्धेऽग्निं॒ वै स  
प्र॑त्न॒वत्षटप॑ञ्चा॒शत्।।५६।।  
हरिः॑ ॐ  
इति कृष्णयजुर्वेदीयतैत्तिरीयसंहितायां द्वितीयाष्टके  
तृतीयः प्रपाठकः।।११।।  
-------  
द्वितीयकाण्डे तृतीयप्रपाठके चतुर्दशोऽनुवाकः)।  
विहीता पापिनस्त्विष्टिरनुवाके त्रयोदशे।  
अथास्मिन्नन्तिमे चतुर्दशेऽनुवाके काम्ययाज्या (पुरोनुवाक्या) उच्यन्ते। तत्र त्रिहविष्का येयं यज्ञविभ्रष्टेष्टिस्तृतीयानुवाके समाम्नाता, प्रथमद्वितीययोर्हविषोः क्रमेण याज्यानुवाक्या (नां) प्रतीकं (कानि) दर्शयति---  
स प्रत्नवन्निति। स प्रत्नवन्नवीयसेत्यनुवाक्या। नि काव्या वेधस इति याज्या। एतदुभयमाग्नेये हविषि द्रष्टव्यम्। तच्च हिरण्यगर्भ आपो हेत्यस्मिन्ननुवाके व्याख्यातम्। इन्द्रं वो विश्पस्परीत्यनुवाक्या। इन्द्रं नरो नामधितेति याज्या। एतदुभयमैन्द्रे हविषि द्रष्टव्यम्। तच्च प्रथमकाण्डस्य षष्ठप्रपाठके व्याख्यातम्। अथ सौम्यस्य हविषः पुरोनुवाक्यामाह-----  
त्वं नः सोमेति। अघं पापमस्मदुपद्रवमिच्छन्नधायंस्तस्मात्पापसमघाद्वि श्वतः सर्वस्मान्नोऽस्मान्हे सोम राजंस्त्वं रक्ष। त्वावतत्स्वादृशस्य प्रभोः सखा कश्चित्सममर्थोऽपि त्वदनुग्रहान्न रिष्येदस्मान्न हिनस्ति। तत्रैव याज्यामाह----  
या ते धामानिति। हे सोम राजंस्ते तव दिवि पृथव्यादिषु च प्रदेशेषु यानि धामानि स्थानानि सन्ति। प्रतिप्रदेशं पृथगनुवादार्था यच्छब्दावृत्तिः। तेभिर्विश्वैस्तैः सर्वेः स्थानैर्युक्तः शोभनमनस्कः क्रोधरहितः सन्नोऽस्माकं हव्या हवींषि प्रतिगृभाय प्रतिगृहाण। यस्मिन्स्थाने त्वं स्थितस्तत आगत्य हविः स्वीकुर्वित्यर्थः। “अग्नीषोमीयमेकादशकपालं निर्वपेद्यं कामो नोपनमेत्। इत्यत्र पुरोनुवाक्यामाह----

[[1216]]

श्रीमत्सायणाचार्यविरचितभाष्यसमेता (२ द्वितीयकाण्डे  
(कामययाज्यापुरोनुवाक्याभिधानम्)  
अग्नीषोमेति। हेऽग्नीषोमौ गिरोऽस्मदीयाः स्तुतीर्वनतं भजतम्। कीदृशौ। सवेदसा समानज्ञानयुक्तौ। सहूती समानाह्वानयुक्तौ देवत्रा देवषु मध्ये संबभूवथुर्युवां संभूयैव सन्तौ न कदाचिदप्यन्योन्यं वियुक्तावित्यर्थः। तत्रैव याज्यामाह----  
युवमेतानीति। हे सोम त्वमग्निश्चेत्येतौ युवां सक्रतू समानसंकल्पौ सन्तौ दिवि एतानि रोचनानि नक्षत्रादीनि अधत्तमस्थापयतम्। हेऽग्नीषोमौ युवां गृभीतान्सिन्धून्मध्योदकादिनिमित्तेनापूर्णत्वापवादेन पङ्कादिरूपेण दृष्टेन दोषेण च गृहीताः सर्वा नदीरभिशस्तेस्तस्मादपवादादवद्यात्पङ्कादिदृष्टदोषाच्चामुञ्चतं मोचि तवन्तौ। यद्यप्येतत्सर्वभीश्वरकृत्यं तथाऽपि तद्रूपत्वेनैतौ स्तूयेते। “अग्नीषोभी यमष्ट कपालं निर्वपेद्ब्रह्मवर्चसकामः” इत्यत्र पुरोनुवाक्यामाह----  
अग्नीषोमाविममिति। हेऽग्नीषोमौ वृषणा कामानां वर्षयितारौ युवां मे मदीयमिमे हवमाह्वानं सुष्ठु शृणुतं, सूक्तानि अस्मदीयानि प्रतिहर्यतं मनसा प्रतीगृह्णीत, दाशषे हविर्दत्तवते यजमानाय मयः सुखं भवतं संपादयतम्। तत्रैत्र याज्यामाह---  
आऽन्यं दिव इति। मातरिश्वा वायुरन्यं युवयोरेक्रमग्निं दिवो द्युलाकस्या दादित्याद्यादाजभाराऽऽदृतवान्। तथा चान्यत्र मन्त्र आम्नायते “आ दूतो अग्निमभरद्विवस्वतो वैश्वानरं मातरिश्वा परावतः इति। श्येनो गायत्र्याः पक्षिरूपावतारोऽन्यं युक्येरिकं सोममद्रेः परि पर्वतवदुन्नततमस्य द्युलोकस्योपरि अमथ्नात्सोमरक्षकाणां तत्रत्यानां मन्थनं विलोडनं पराजयरूपं क्षोभं कृत्या समानीतवानित्यर्थः । एतच्च ‘कद्रूश्च वै सुपर्णी च” इत्यस्मिन्ननुवाके समाम्नातम्। हेऽग्नीषोमौ युवां ब्रह्मणा वावृधाना मन्त्रेण वर्धमानो यज्ञार्थमुरुं लोकं विस्तीर्णं स्थानं चक्रथुरुरुकृतन्तावेव। यजमानस्य फलभूतं लोकं संपादितवन्तावित्यर्थः।  
तत्रैव विकल्पितां याज्यामाह-----  
अग्नीषोमेति। हेऽग्नीषोमौ वृषणा कामानां वर्षयितारौ युवां प्रस्थित तस्य समर्पितस्य हविषः सारं वतिं प्राप्नुतं हर्यंत प्रतिगृह्णीतं जुषेथां सेवथां,

[[1217]]

प्रपा. ३ अनु. १४) कृष्णयजुर्वेदीयतैत्तिरीयसंहिता।  
(काम्ययाज्यापुरनुवाक्याभिधानम्)  
सुशर्माणा शोभनसुखयुक्तै स्ववसा शोभनरक्षणोपेतौ भूतं भवतम्। हि यस्मादेवं तस्मादथानन्तरं यजमानाय यजमानार्थं शँ सुखं योः पुत्रादिमिश्रणं च धत्तं कुरुतम्। “सोमाय वाजिने श्यामाकं चरुं विर्वपेत्” इत्यत्र याज्यानुवाक्ययोः प्रतीके दर्शयति---  
आ प्यायस्वेति। आ प्यायस्व समेतु त इत्येषा पुरोनुवाक्या। सं ते पयाꣳ सीत्येषा याज्या। एते उभे चतुर्थकाण्डस्य द्वितीयप्रपाठके मा नो हिꣳ सीज्जनिता इत्यस्मिन्ननुवाके समाम्नास्येते अतस्तत्रैव व्याख्यास्येते।  
“ब्राह्मणस्पत्यमेकादशकपालं निर्वपेद्ग्रामकामः” इत्यत्र पुरोनुवाक्यामाह----  
गणानां त्वेति। ब्रह्मणां ब्रह्मणस्पते हे कृत्स्नमन्त्रपते गणानां गणपतिं कृत्स्नदेवगणस्वामिनं त्वां हवामह आह्वयामः। कीदृशं त्वां कविं कवीनां विदुषां मध्ये प्रशस्तं विद्वांसम्, उपमश्रवस्तममुपमानत्वेन श्रवः कीर्तिर्यस्यासावुपमश्रवाः, सर्वगुणसंपन्नत्वेनायमेव सर्वेषां पदार्थामुपमानमित्येतादृशी कीर्तिः, अति शयेनोपमश्रवा उपश्रवस्तमस्तादृशं, राज्ञां मध्ये ज्येष्ठो ज्येष्ठराजस्तादृशम्। यथोक्तगुणोपेतस्त्वं नोऽस्माकमूतिभिः पालनैर्निमित्तभूतैर्बुक्त सन्सादनमस्मिन्कर्मण्युपवेशनमासीद प्राप्नुहि। तत्रेव याज्यामाह---  
स इज्जनेनेति। स इत्स एव यजमानो अनेन किंकरादिना युक्तं वाजमर्न्न भरते दधाति। स एव विशा करप्रदया प्रजया सहितं वाजं भरते। स एव ब्राह्मणादिजन्मना सहितं वाजं भरते। स एव पुत्रैः सहितं वाजं भरते । स एव नृभिर्बन्धुभिः सहितानि धना द्रव्याणि भरते । यो यजमानः श्रध्दामनाः श्रध्दायुक्तमनस्को देवानां पितरं पालयितारं ब्रह्मणस्पतिं हविषा स्वकीयेनाऽऽविवासति आ समन्ताद्विशेषेण परिचरति, स इज्जनेनेति पूर्वत्रान्वयः।  
अत्रैव विकल्पितां याज्यामाह। यद्वा तत्रैवोपहोममन्त्रमाह---  
स सुष्ठुभेति। स देवः सुष्टुभा, शोभना स्तुभः सामावयवाः स्तोभा यस्य मन्त्रगणस्य सोऽयं सुष्ठुप्तेन सुष्ठुभा, ऋक्वता, ऋचो बहुविधा यस्मिन्मन्त्रगणे स ऋक्वांस्तेन ऋक्वता, रवेण ध्वनियुक्तेन गणेन मन्त्रसमूहेन तुष्टः सन्रुरोज बभञ्

[[1218]]

श्रीमत्सायणाचार्यविरचितभाष्यसमेता---(२ द्वितीयकाण्डे  
(काम्ययाज्यापुरोनुवाक्याभिधानम्)  
जेत्यन्वयः। कं बलं फलिगं फलमस्यास्तीति कली यजमानस्तं गच्छति प्राप्नोतीति फलिगस्तादृशं बलं प्रबलं प्रतिबन्धं रुरोज। हव्यसूदो हविर्भोक्ता कनिक्र ददहो स्वादुतमं हविरिति क्रन्दनं कुर्वाणो बृहस्पतीर्वावशतीः प्रस्रुवस्तनत्वेन वत्सान्प्रति हम्बारवं कुर्वतीरुस्त्रिया गा उत्कर्षेणैतदीयगृहं प्रति प्रेरयति। स इत्यभ्यास आदरार्थः। ‘एतामेव निर्वपेद्यः कामयेत ब्रह्मन्विशं विनाशयेयमिति मारुती याज्यानुवाक्ये कुर्यात्’ इति विहितयोः प्रतीके दर्शयति।  
मरुतो यद्धेति। मरुतो यद्ध व इत्यनुवाक्या। या वः शर्मेति याज्या। एतच्चोभयं प्रथमकाण्डस्य पञ्चमप्रपाठके व्याख्यातम्। ‘अर्यम्णे चरुं निर्वपेत्सुमर्गकामः’। इति चतुर्थेऽनुवाके यद्विहितं तत्र पुरोनुवाक्यामाह----  
अर्थभाऽऽतीति। ‘असौ वा आदित्योऽर्यमा’ इतिश्रुतेरयमशब्ध आदित्यं ब्रूते। स चेन्द्राभेदोपचारेणेन्द्रधर्मैः स्तूयते। वृषभः कामानां वर्षयिता। तुविष्मान्महावलः। वसूनां धनानां दाता। पुरुषु बहुषु यज्ञेषु हूत आहूतः। अह न्स्वर्गं दातुं योग्यः। सहस्राक्षत्वादिकं स्पष्टम्। तत्रैव याज्यामाह----  
यो तेऽर्यमन्निति। हेऽर्यमन्राजंस्ते त्वदीया देवयाना देवैर्गन्तुमर्हा ये बहवः पन्थान आ दिवः स्वर्गपर्यन्तं चरन्ति गच्छन्ति हे देव तेभिस्तः पथिभिर्नोऽस्माकं महि शर्म महत्सुखं यच्छ, द्विपदे मनुष्याय नोस्माकं संबन्धिने शमेधि सुखकरो भव, चतुष्पदे गवादिरूपाय शमेधि। ‘अर्यम्णे चरुं निर्वपेद्यः कामयेत दानकामा मे प्रजाः स्युः’ ‘अर्यम्णे चः निर्वपेद्यः कामयेत स्वस्ति जनतामियाम्’ इत्यनयोरपि एते एव याज्यानुवाक्ये। ‘यो राजन्य आनुजावरः स्यात्तस्मा एतमैन्द्रमानुषूकमेकादशकपालं निर्वपेत्’ इत्यत्र पुरोनुवाक्यामाह---  
बुध्नादग्रामिति। बुध्नादग्रं कर्मोपक्रमादारभ्य समाप्तिपर्यन्तमङ्गिरोभिर्गृणानोऽङ्गिकारोनाम्ना मुनिना सदृशैर्ऋत्विग्भिः स्तूयमान इन्द्रः पर्वतवत्सर्वा धीरस्य राज्ञो दृंहितानि समानैर यैः क्रियमाणान्द्रोहविशेषाव्यैराद्वंगतानकरोत्। किं कुर्वन्। एषां समानानं कृत्रिमाणि बलात्संपादितानि रोधांसि श्रैष्ठ्यप्रतिबन्धकाकाव्यवरोधिनानि र जज्जम्भयन्। कदैतत्सर्वमकरोदित्युच्यते। सोमस्य मदे सोम—

[[1219]]

प्रपा. ३ अनु. ४) कृष्णयजुर्वेदीयतैत्तिरीयसंहिता।  
(काम्ययाज्यापुरोनुवाक्याभिधानम्)  
पानसंबन्धिनि भदे सतीन्द्रस्ता चकार तानु द्रोहनिवारणादीति कृतवान्। तत्रैव याज्यामाह----  
बुध्नादग्रेणेति। इन्द्रो नदीनां बुध्नादग्रेण मुलादग्रपर्यन्तं मानद (नैर्द) ण्डैर्विभिमाय विशेषेण निश्चितवान्। निश्चित्य च नदीनां खानि जलप्रवाहार्थानवकाशान्प्रति वज्रणातृणज्जलवाहनिरोधकपर्वतान्वज्रेण हिंसितवान्। दीर्घयाथैर्दीर्घाणां प्रवाहाणां गमनोपयुक्तैः पथिभिर्मार्गैर्युक्तान्नदीविशेषानसृजत्। न चात्रास्य भूयान्प्रयासः किंतु वृथा। यथा लोके नखैस्तृणच्छेदादिव्यर्थचेष्टामायासमन्तरेण जनाः कुर्वन्ति तद्वदित्यर्थः। सोमस्येत्यादि पूर्ववत्। नखालम्भनमात्रेण महतीर्नदीः सृजत इन्द्रस्य श्रैष्ठ्यप्रापणे कः प्रयास इत्यभिप्रायः।  
‘यो ब्राह्मण आनुजावरः स्यात्तस्या एतं बार्हस्पत्यमानुषूकं चरुं निर्वपेत्’ इत्यत्र पुरोनुवाक्यामाह----  
प्र यो जज्ञ इति। विद्वान्सर्वज्ञो यो बृहस्पतिरस्य ब्राह्मणस्य यजमानस्य बन्धुं समानानां मध्येऽनुकूलं प्रजज्ञे प्रकर्षेण जानाति। तदीयमभिज्ञत्वं कथं निश्चियत इति चेदुच्यते। यतोऽयं देवो विश्वानि जनिमा सर्वेषां प्राणिनां सर्वाणि जन्मानि विवक्ति पुनः पुनः कथयति तस्मादभिज्ञत्वं निश्चियते। अ (सोऽ) भिज्ञो बृहस्पतिर्बह्मणो वेदस्य मध्यान्नीचादुच्चा मध्यमभागात्प्रथमभागादुत्तप्रभागाच्च व्र परिवृढं कर्मोज्ज प्रारोद्धृतवान्। स्वधयाऽमृतेन श्रैष्ठ्यप्रापणलक्षणेनाभि प्रतस्थौ एनं यजमानसभिलक्ष्य प्रस्थानं कृतवान्। समानानां मध्ये श्रैष्ठ्यं दातुं यजमानसमीपे समागतवानित्यर्थः। तत्रैव याज्यामाह-----  
महान्महीति। महान्सामर्थ्येनाधिको बृहस्पतिर्मही प्रौढे पृथिव्यन्तरिक्षे द्यां द्युलोकं सद्म मनुष्याणां गृह पार्थिव रजश्च जात उत्पत्तिमात्रेण व्यस्तभायद्विविधं स्तम्भितवान्। यद्यप्येतत्सर्वमीश्वरस्यैव कर्म तथाऽपि तदभेदेन बृहस्पतिः स्तूयते। यद्वा परमेश्वरानुग्रहादयमेव लोकत्रयादिकं स्वस्वव्यापारक्षममकोरोत्। यस्य यजमानस्य सम्राड्यथोक्तरीत्या साम्राज्यं प्राप्तो बृहस्पतिर्देवता स यजमानो जनुषा जन्ममात्रेणैव बुध्नादग्रमभि आयुषोऽनुष्ठियमानकर्मणो वा मृला—

[[1220]]

श्रीमत्सायणाचार्यविरचितभाष्येसमेता----(२ द्वितीयकाण्डे  
(काम्ययाज्यापुरोनुवाक्याभिधानम्)  
दारभ्य समाप्तिपर्यन्तमाष्ट व्याप्तवान्। ईदृशेन बृहस्पत्यनुग्रहेण युक्तो यजमानः सर्वथा श्रैष्ठ्यं प्राप्नोत्येवेत्यभिप्रायः।  
तत्रैव विकल्पितां याज्यामाह----  
बुध्नाद्य इति। यो बृहस्पतिर्जगतो देहस्य कर्मणो वा बुध्नादारभ्याग्रमभ्यर्त्यवसानमोजसा स्वबलेन प्राप्नोति तं बृहस्पतिमितरे देवा आविवासन्ति आगत्य विशेषेण वासयन्ति परिचरन्तीत्यर्थः। बृहस्पतिर्बलं यजमानसंबन्धिनां मध्ये प्रबलं पुरुषं भिनद्भिनत्ति प्रातिकूल्यान्निवारयति, पुरः समानानां पुराणि विशेषेण दर्दरीति प्रातिकूल्यनिवारणाय पुनः पुनर्दारितवान्। कनिक्रददुत्साहेन शब्दं कुर्वन्, सुवः, तत्सदृशं श्रैष्ठ्यमपस्तत्साधनं सर्वं जलक्षेत्रादिकं जिगाय जितवान्य जमानार्थे संपादितवानित्यर्थः। अत्र विनियोगसंग्रहः----  
“यज्ञविभ्रष्टयागे तु याज्याः स प्र निकेति च ।  
इन्द्रमिन्द्रं चैन्द्रयागे त्वं नः साम्यचरौ तथा।।  
अग्नी कामप्रापकेऽग्नी ब्रह्मवर्चसिनस्त्रयम्।  
आप्या सं ते चरौ सौम्ये गणां ग्रामप्रदे त्रयम्।।  
मरु यागे नाशकेष्टावर्यमाऽऽर्यमणे चरौ  
बुध्नादैन्द्रे प्र यस्तिस्रो बार्हरस्पत्यानुषूकके।  
पञ्चविंशतित (र) त्रोक्ता अनुवाके चतुर्दशे।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे तृतीयप्रपाठके  
चतुर्दशोऽनुवाकः।।१४।।  
वेदार्थस्य प्रकाशेन तमो हार्दं निवारयन्।  
पुमर्थांश्चतुरो देयाद्विद्यातीर्थमहेश्वरः।।  
इति श्रीमद्विद्यातीर्थमहेश्वरापरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधवाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
द्वितीयकाण्डे तृतीयः प्रपाठकः।।३।।

[[1221]]

प्रपा. ४ अनु. १) कृष्णयजुर्वेदीयतैत्तिरीयसंहिता।  
(भ्रातृव्यवत इष्टिविधिः)  

## ४ 
(अथ द्वितीयकाण्डे चतुर्थः प्रपाठकः)।  

### ०१ 
(तत्र प्रथमोऽनुवाकः)।  
ह॒रिः॒ ॐ  
दे॒वा म॑नुष्याः॑ पि॒तर॒स्ते॑ऽन्यत॑ आस॒न्नसु॑रा॒  
रक्षाꣳ॑सि पिशा॒चास्ते॑ऽन्यत॒स्तेषां॑ देवाना॑  
मु॒त यदल्पं॒ लोहि॑तमकु॑र्व॒न्तद्रक्षाꣳ॑ सि॒ रात्री॑  
भिरसुभ्न॒न्तान्त्सु॒ब्धान्मृ॒तानभि॒ व्यौ॑च्छ॒त्ते दे॒वा  
अ॑विदु॒र्यो वै नो॒ऽयं म्रि॒यते॒ रक्षा॑ꣳ सि॒ वा  
इ॒मं घ्नन्तीति॒ ते रक्षा॒ꣳ स्युपा॑मन्त्रयन्त॒ ता  
न्य॑ब्रुव॒न्वरं॑ वृणामहै॒ यत्(१) असु॑रा॒ञ्ज  
या॑म तन्नः॑ स॒हास॒दिति॒ ततो॒ वै दे॒वा असु॑  
रानजय॒न्तेऽसु॑राञ्जि॒त्वा रक्षा॒ꣳ स्यपा॑नुदन्त  
तानि॒ रक्षा॒ꣳ स्य॑नृतमक॒ती॑त सम॒न्तं दे॒वान्प  
र्य॑विश॒न्ते दे॒वा अ॒ग्नाव॑नायन्त॒ ते॑ऽग्नये॒ प्र॒व॑ते  
पुरो॒डाश॑म॒ष्टाक॑पालं॒ नि॑रवपन्नग्नये॑ विबा॒ध  
व॑ते॒ऽग्ने॒य प्रती॑कवते॒ यद॒ग्नये॒ प्रव॑ते नि॒रव॑प॒  
न्यान्ये॒व पु॒रस्ता॒द्रक्षा॑ꣳसि (२) आस॒न्ता  
नि॒ तेन॒ प्राणु॑दन्त॒ यदग्नये॑ विबा॒धव॑ते॒ या  
न्ये॒वाभि॒तो॒ रक्षा॒ꣳस्यास॒न्तानि॒ तेन॒ व्य॑बाध  
न्त॒ यद॒ग्नये॒ प्रती॑कवते॒ यान्ये॒व प॒श्चाद्रक्षा॒ꣳ  
स्यास॒न्तानि॒ तेनापा॑नुदन्त॒ ततो॑ दे॒वा अभ॑व-  
न्पराऽसुरा॒ यो भ्रातृ॑व्यवा॒न्त्स्यात्स स्पर्ध॑—

[[1222]]

श्रीमत्सायणाचार्यविरचितभाष्यसमेता—(२ द्वितीयकाण्डे---  
(भ्रातृव्यवत इष्टिविधिः)  
मान ए॒तयेष्ट्या॑ यजेता॒ग्नये प्रव॑ते पुरो॒डाश॑  
म॒ष्टाक॑पालं॒ निर्व॑पेद॒ग्नये॑ विबा॒धव॑ते (३)  
अ॒ग्नये॒ प्रती॑कवते॒ यद॒ग्नये॒ प्रव॑ते नि॒र्वप॑ति॒  
य ए॒वा॑स्मा॒च्छेया॒न्भ्रा॑तृव्य॒स्तं ते॒न प्र॒णु॑दते॒  
यद॒ग्नये॑ विबा॒धव॑ते॒ य ए॒वने॑न स॒दृङ्तं तेन॒  
वि बा॑धत॒ यद॒ग्नये॒ प्रती॑कवते॒ य ए॒वास्मा॒  
त्पापी॑या॒न्तं तेनाप॑ नुद॒ते प्र श्रेया॑ꣳ सं॒ भ्रातृ॑  
व्यं नुद॒तेऽति॑ स॒दृशं॑ क्रामतिः॒ नैनं॒ पापी॑या—  
नाप्नोति॒ य ए॒वं वि॒द्वाने॒तयेष्ट्या॒ यज॑ते  
(४)।।  
(वृ॒णा॒म॒है॒ यत्पु॒रस्ता॒द्रक्षा॑ꣳ सि वपेद॒ग्नये॑ विबा॒धव॑त ए॒वं च॒त्वारि॑ च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके प्रथमोऽनुवाकः।।१।।  
--------  
(अथ द्वितीयकाण्डे चतुर्थः प्रपाठकः)।  
(तत्र प्रथमोऽनुवाकः)।  
यस्य निःश्वसितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्।।  
प्रपाठके द्वितीये च तृतीये चेष्टयः क्रमात्।  
प्रोक्तास्तत्रावशिष्टास्तु वक्ष्यन्तेऽस्मिंश्चतुर्थके।  
चतुर्थस्य प्रथमानुवाके भ्रातृव्यवतः स्पर्धमानस्य त्रिहष्विकां कांचिदिष्टिं विधातुं प्रस्तौति।  
देवा मनुष्या इति। देवानामसुरादीनां च सैन्यद्वयं युध्दाय संनद्धमासीत्। असुराणां रक्षसां चास्त्येवान्तरजातिभेदः। तदीये युध्दे स्वल्पप्रहारेण देवानां

[[1223]]

प्रपा. २ अनु. २) कृष्णयजुर्वेदीयतैत्तिरीयसंहिता।  
(भ्रातृव्यवतो विजितिसंज्ञकेष्टिविधिः)  
शरीरे यल्लोहितमितरेऽकुर्वंस्तल्लोहितस्थानं रक्षांसि प्रतिदिनं रात्रिष्वागत्य केनचिद्विषादिप्रयोगेणासुभ्नन्क्षुभितं कृतवन्तः। तदानीमेव तेन क्षोभेण देवा म्रियन्ते। तान्मृतानभिलक्ष्य पश्चाद्व्यौच्छद्रात्रिः प्रभातं प्राप्तवती। ततो देवा रक्षसां कृत्यमिदभित्यवगत्य रक्षांस्युपामन्त्रयन्तोत्कोचं प्रतिश्रुत्य स्वाधीनानि कृतवन्तः। ततो रक्षांसि विजयफले भागं संप्रार्थ्य स्वसैन्यान्निर्गत्य देवसैन्ये प्रविष्टानि। ततो देवा असुराञ्जित्वा रक्षांस्यपनोदितवन्तः। तानि रक्षांसि देवा अनृतमकुर्वन्निति निश्चत्य प्रहर्तुं परितो वेष्टनमकुर्वन्। तदानीं देवा अग्नौ स्वकार्यसिध्दिमयाचन्त। याचित्वा त्रिहविष्कामिष्टिं निरवपन्। तत्र प्रथमस्य हविषः प्रवानग्निर्देवता, याज्यापुरोनुवाक्योः प्रप्रायमग्निर्भरतस्येत्यादिकयोः श्रुतः प्रशब्दो यस्याग्नेरस्ति सोऽयं प्रवान्। द्वितीयस्य हविषो विबाधवानग्निर्देवता, वि पाजसा पृथुनेत्यस्मिन्मन्त्रे श्रूयमाणो विबाधशब्दो यस्याग्नेरस्ति सोऽयं विबाधवान्। तृतीयस्य हविषः प्रतीकवानग्निर्देवता, स त्वमग्ने प्रतीकेनेति मन्त्रे प्रतीकशब्दो यस्याग्नेरस्ति सोऽयं प्रतीकवान्। तत्र प्रवतोऽग्नेरिष्ट्या पूर्वस्यां दिशि रक्षांसि प्रणोदितवन्तः। विभाधवतोऽग्नेरिष्ट्या दक्षिणोत्तरयोः पार्श्वयो रक्षांसि विबाधितवन्तः। प्रतीकवतोऽग्नेरिष्ट्या प्रतीच्यां दिशि रक्षांस्यपनोदितवन्तः। ततो देवा विजयिनोऽभवन्नसुराः पराजिता अभवन्। इष्टिं विधत्ते-----  
यो भ्रातृव्यवनिति। क्षिविधो हि भ्रतृव्यः, प्रबलः समानबलो हीनवलश्चेति। तोषां त्रयाणां क्रमेण त्रिभिरहविर्भिरपाकरणं भवति। वेदनं प्रशंसति----  
प्र श्रेयांसमिति। भ्रातृव्यं श्रेयांसे प्रणुदते, सदृशमतिक्रामति, पापीयांस्तु न प्राप्नोत्येव।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे चतुर्थप्रपाठके  
प्रथमोऽनुवाकः।।१।।  
---------  

### ०२ 
(अथ द्वितीयाष्टके चतुर्थप्रपाठके द्वितीयोऽनुवाकः)।  
दे॒वा॒सु॒राः संय॑त्ता आस॒न्ते दे॒वा अ॑ब्रुव॒न्यो

[[1224]]

श्रीमत्सायणाचार्यविरचितभाष्यसमेता------(२ द्वितीयकाण्डे  
(भ्रातृव्यवतो विजितिसंज्ञकेष्टिविधिः)  
नो॑ वी॒य॑वित्तम॒स्तमनु॑ स॒मार॑भामहा॒ इति॒ त  
इन्द्र॑मब्रुव॒न्त्वं वै नो॑ वी॒या॑वत्तमोऽसि॒ त्वामनु॑  
स॒मार॑भामहा॒ इति॒ सो॑ऽब्रवीत्ति॒स्रो म॑ इ॒मा  
स्त॒नुवो॑ वी॒य॑विती॒स्ताः प्री॑णी॒ताथासु॑रान॒भि  
भविष्य॒थेति॒ ता वै ब्रू॒र्ह त्य॑ब्रुवन्नि॒यमꣳ॑ हो॒मु  
गि॒यं वि॑मृ॒धेयमि॑न्द्रि॒याव॑ती (१) इत्य॑ब्रवी॒त्त  
इन्द्रा॑याꣳ हो॒मुचे॑ पुरो॒डाश॒मेका॑दशकपालं॒  
निर॑वप॒न्निन्द्रा॑य वैमृ॒धायेन्द्रा॑येन्द्रि॒याव॑ते॒ य  
द्रिन्द्रायाꣳ हो॒मुचे॑ नि॒र॒व॑पन्नꣳ ह॑स ए॒व ते  
ना॑मुच्यन्त॒ यदिन्द्रा॑य वैमृ॒धाय॒ मृध॑ ए॒व ते  
नापा॑व्रत॒ यदिन्द्रा॑येन्द्रि॒या॑वत इन्द्रि॒यमे॒व ते  
ना॒ऽऽत्मन्न॑दधत॒ त्रय॑स्त्रिꣳशत्कपालं पुरो॒डाशं॒  
निर॑वप॒न्त्रय॑स्त्रिꣳश॒द्वै दे॒वता॒स्ता इन्द्र॑ आ॒  
त्मन्ननु॑ स॒मार॑म्भयत॒ भूत्यै॑ (२) तां वाव  
दे॒वा विजि॑तिमुत्त॒मामसु॑रै॒व्यर्ज॑यन्त॒ यो भ्रातृ  
व्यवा॒न्त्स्यात्स स्पर्ध॑मान ए॒तयेष्ट्या॑ यजेते  
न्द्रा॑याꣳ हो॒मुचे॑ पुरो॒डाश॒मेका॑दशकपालं॒ नि  
व॑पे॒दिन्द्रा॑य वैमृ॒धायेन्द्रा॑येन्द्रि॒याव॒तेऽꣳह॑सा॒  
वा ए॒ष गृ॑ही॒तो यस्मा॒च्छ्रेया॒न्भ्रातृ॑व्यो॒ य  
दिन्द्रायाꣳ हो॒मुचे॑ नि॒वर्प॒त्यꣳ ह॑स ए॒व तेन॑  
मुच्यते मृ॒धा वा ए॒षो॑ऽमिष॑ण्णो॒ यस्मा॑त्स  
मा॒नेष्व॒न्यः श्रेया॑नु॒त (३) अभ्रा॑तृव्यो॒ य-

[[1225]]

प्रपा. ४ अनु. २) कृष्णयजुर्वेदीयतैत्तिरीयसंहिता।  
(भ्रातृव्यवतो विजितिसंज्ञकेष्टिविधिः)  
दिन्द्रा॑य वै॒मृ॒धाय॒ मृध ए॒व तेनाप॑ हते॒ य  
दिन्द्रा॑येन्द्रि॒याव॑त इन्द्रि॒यमे॒व तेना॒ऽऽत्मन्ध॑त्ते॒  
त्रय॑स्त्रिꣳ शत्कपालं पुरो॒डाशं॒ निर्व॑पति॒ त्रय॑-  
स्त्रिꣳ श॒द्वै दे॒वता॒स्ता ए॒व यज॑मान आ॒त्मन्ननु॑  
स॒मार॑म्भयते॒ भूत्यै॒ सा वा ए॒षा वि॑जिति॒र्ना  
मेष्टि॒र्य ए॒वं वि॒द्वाने॒तयेष्ट्या॒ यज॑त उत्त॒मा  
मे॒व विजि॑तिं॒ भ्रातृ॑व्येण॒ वि ज॑यते (४)।।  
(इ॒न्द्रि॒याव॑ती॒ भूत्या॑ उ॒तैका॒न्नप॑ञ्चा॒शच्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके द्वितीयोऽनुवाकः।। २ ।।  
----------  
(अथ द्वितीयाष्टके चतुर्थप्रपाठके द्वितीयोऽनुवाकः)।  
आद्येऽनुवाके काम्येष्टिः स्पर्धमानस्य वर्णिता।  
अथ द्वितीये तस्यैव विजितिसंज्ञामिष्टिं विधातु प्रस्तौति----  
देवसुरा इति। युध्दायोद्युक्ता देवाः परस्परमिदमब्रुवन्नोऽस्माकं मध्ये योऽतिशयेन वीर्यवांस्तमनुसृत्य वयं सर्वे समारभामहे सम्यग्युध्दोपक्रमं कुर्व (म) इति। ततस्त इन्द्रमदिशयेन वीर्यवन्तं निश्चित्य तेनोक्तास्तदीयास्तिस्रास्तनूर्हविर्भिस्तर्पितवन्तः। तैश्च हविर्भिः क्रमेण पापविमोकं वैर्यपघातं सामर्थ्यधारणं च कृतवन्तः। त्रिष्वेकादशकपालपुरोडाशेषु मिलित्वा त्रयस्त्रिंशत्कपालः पुरोडाशः संपद्यते। तेन च त्रयस्त्रिंशत्संख्याकान्देवानिन्द्र आत्माधीनान्करोति। तच्चेश्वर्याय संपद्यते। ततो देवा असुरैः सह युध्दार्थ तां पूर्वोक्तां पापविमोकशत्रुवधेन्द्रियधारणरूपामुत्तमां विजितिं प्राप्नुवन्। विधत्ते----  
यो भ्रातृव्यवानिति। पूर्वोक्तप्रवदादिविशेषणवदंहोमुगादिविशेषणानियाज्यानुवाक्यागतशब्दाभिप्रायेण वा स्वार्थपरत्वेन वा योजनीयानि। अंहोमुचे प्र

[[1226]]

श्रीमत्सायणाचार्यविरचितभाष्यसमेता-----(२ द्वितीयकाण्डे----  
(भ्रातृव्यवतो विजितिसंज्ञकेष्टिविधिः)  
भरेमा मनीषामत्यस्मिन्मन्त्रेऽस्त्यहोमुक्शब्दः वि न इन्द्रो मृधो जहीत्यस्मिन्मन्त्रेऽस्ति विमृधशव्दः । इन्द्रियादि शतक्रतो इत्येसेमिन्त्रेऽस्तीन्द्रियशब्दः अर्थपरत्वं तु विस्पष्टम्। पूर्वोक्तेषु प्रघदादिष्वपि प्रणोदनवत्त्वं शत्रुविबाधवत्वं प्रत्यङ्मुखवत्वं योज्यम्। यस्माद्यजमानाद्भ्रातृव्यः श्रेयान्भवति स एब यजमानः पाप्पना गृहीतो भवति। स च प्रथमहविषा पापान्मुच्यते। समानेषु मध्ये यस्माद्यजमानाद यः श्रेयान्भवति सोऽन्यो यद्यप्यभ्रातृव्यस्तथाप्योषोऽश्रेयान्यजमानः श्रेयस्त्वंम (मा) त्रसंपादितवैरित्वेन तेनान्येनाभिषण्णोऽभिभूतो भवति, तदीयश्रेयस्त्वमसहमानः सम्रहमभिभूतोऽस्मीति क्लिश्नाति। स तु द्वितीयेन हविषा मृधस्तादृशाशत्रूनपहते। तृतीयेन हविषेन्द्रियधारणं भवति। पूर्ववत्समुदितया त्रयस्त्रिंशत्संख्यया यजमानस्य सर्वा देवताः स्वाधीना भवन्ति। तच्च भूत्यै संपद्यते। इष्टेर्नामोपद्दिश्य तद्वेदनं प्रशंसति---  
सा वा इति। विशेषेण जनयन्त्यनयेति विजितिः एतद्वेदिता भ्रातृव्येणसह युद्ध्वा तां पूर्वोक्तां षापमोक्षादिरूपामुत्तमां विजिंति प्राप्नोति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे चतुर्थप्रपाठके  
द्वितीयोऽनुवाकः।। २ ।।

### ०३ 
(अथ द्वितीयाष्टके चतुर्थप्रपाठके तृतीयोऽनुवाकः)।  
दे॒वा॒सु॒राः संयत्ता आस॒न्तेषां गाय॒त्र्योजो॒  
बला॑मिन्द्रि॒यं वी॒र्य॑ प्र॒जां प॒शून्त्सं॒गृह्या॒ऽऽदा—  
या॑प॒क्रम्या॑तिष्ठ॒त्ते॑ऽमन्यन्त य॒तरान्वा इ॒यमु॑पा-  
व॒र्त्स्यति॒ त इ॒दं भ॑विष्य॒न्तीति॒ तां व्य॑ह्वयन्त॒  
विश्व॑कर्म॒न्निति॑ दे॒वा दाभीत्यसु॑राः॒ सा ना

[[1227]]

प्रपा. ४ अनु. ३) कृष्णयजुर्वेदीयतैत्तिरीयसंहिता।  
(भ्रातृव्यवतः स्पर्धमानस्य संवर्गेष्टिविधिः)  
न्य॑त॒राꣳ श्च॒नोपाव॑र्त॒त ते दे॒वा ए॒तद्यजु॑रप  
श्य॒न्नोजो॑ऽसि सहो॑ऽसि॒ बल॑मसि (१) भ्रा-  
जो॑ऽसि दे॒वानां॒ धाम॒ नामा॑सि॒ विश्व॑मसि  
वि॒श्वायुः॒ सर्व॑मसि स॒र्वायु॑रभि॒भूरिति॒ वाव  
दे॒वा असु॑राणा॒भोजो॒ बल॑मिन्द्रि॒यं वी॒र्य प्र॒  
जां प॒शून॑वृञ्जत॒ यद्रा॑यत्र्य॑प॒क्रम्याति॑ष्ट॒त्तस्मा॑-  
दे॒तां गा॑य॒त्रीतीष्टि॑माहुः संवत्स॒रो वै गा॑य॒त्री  
संवत्स॒रो वै तद॑ष॒क्रम्या॑तिष्ठ॒द्यद॒तेया॑ देवा  
असु॑राणा॒मोजो॒ बल॑मिन्द्रि॒यं वी॒र्य॑म् (२)  
प्र॒जां प॒शूनवृञ्ज॒त तस्मा॑दे॒ताꣳ सं॑व॒र्ग इतीष्टि॑  
माहु॒र्यो भ्रातृ॑व्यवा॒न्त्स्यात्स स्पर्ध॑मान ए॒तये  
ष्ट्या॑ यजेता॒ग्नये॑ संव॒र्गाय॑ पुरो॒डाश॑मष्टाक॑  
पालं॒ निर्व॑पे॒त्तंꣳ शृ॒तमास॑न्नमे॒तेन॒ यजु॑षा॒ऽभि  
मृ॑शे॒दोज॑ ए॒व बल॑मिन्द्रि॒यं वी॒र्य॑ प्र॒जा॑ प॒शू  
न्भ्रातृ॑व्यस्य वृङ्क्ते॒ भव॑त्या॒त्मना॒ परा॑ऽस्य॒  
भ्रातृ॑व्यो भवति (३)।  
(बल॑मस्ये॑तया॑ दे॒वा असु॑राणा॒मोजो॒ बल॑मिन्द्रि॒यं वी॒र्य॑ पञ्च॑चत्वा॑  
रिꣳशच्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके तृतीयोऽनुवाकः।। ३ ।।  
---------

[[1228]]

श्रीमत्सायणाचार्यविरचितभाष्यसमेता----(२ द्वितीयकाण्डे  
(भ्रातृव्यवतः स्पर्धमानस्य संवर्गेष्टविधिः)  
(अथ द्वितीयकाण्डे चतुर्थप्रपाठके तृतीयोऽनुवाकः)।  
द्वितीये विजयार्थेष्टिः प्रोक्ता विजितिनाम (मि) का।  
अथ तृतीये भ्रातृव्यवतः स्पर्धमानस्य संवर्गेष्टिं विधित्सुरादौ तदङ्गभूतं मन्त्रं पठितुं प्रस्तौति---  
देवासुरा इति। ओजस्त्वसृङ्गमासादिधातुभ्यो जातोऽष्टमो धातुः। तथा च संप्रदायविद्भिरुक्तम्----“ओजो नामाष्टमी दशा” इति। बलं शरीर शक्तिः। इद्रियं दृष्ट्यादिपाटवम्। वीर्यमुत्साहः। प्रजाः पुत्रादिकाः पशवः गवादिकाः। देवासुरेषु युध्दार्थं गतेषु तदीयानोजःप्रभूतीन्षट्पदार्थान्गायत्री संगृह्य तदुभयेभ्योऽपक्रभ्य दूरे स्थितवती। तां दृष्ट्वा ते देवासुराश्चैवममन्यन्त—उभयोर्वर्गयोर्मध्ये यतरान्यद्वर्गस्थितानियं गायत्री प्राप्स्यति तद्वर्गस्थिता इदं सर्वैश्वर्यं प्राप्स्यन्तीति। तदुभयेऽपि तां गायत्रीं विलक्षणेन शब्देनाऽऽहूतवन्तः। हे विश्वकर्मन्निति देवानामाह्वानं, दाभीत्यसुराणामाह्वानं विश्वानि कर्माणि यस्याः सा विश्वकर्मा तत्सलंबोधनं हे विश्वकर्मन्निति। दभ्नोति विरोधिनो हिनस्तीति दाभी तत्संबोधनं हे दाभीति। सा गायत्रयन्यतरानुभयोर्मध्ये कानपि पुरुषान्नैव प्राप्नोत्। ततस्ते देवास्तत्प्राप्त्युपायत्वेनैतद्यजुरपश्यन्। तदिदं यजुः पठति----  
ओजोऽसीति। अत्र सर्वात्मकत्वेन गायत्री स्तूयते। ओजोबले व्याख्याते। सहः सहिष्णुत्वं धैर्यम्। भ्राजो दीप्तिः। देवानां धाम स्वर्गः। नामेन्द्रादिकम्। विश्वमचेतनं कृत्स्नं जगत्। विश्वायुः कृत्स्नान्नयुक्तम्। सर्व चेतनरूपं कृत्स्नं जगत्। सर्वाण्यायुष्याणि यस्य चेतनस्य जगतस्तत्सर्वायुः। वैरिणोऽभि भवतीत्यभिभूः यथाय (जुर्म) न्त्रस्यार्थं (प्राप्यं) फलं दर्शयति---  
इति वावेति। अनेनवोक्तेन स्तुतिरूपेण मन्त्रेण गायत्रीं प्रसाद्य तत्प्रसादादसुराणामोजआदिषट्कं विनाश्य स्वयं तल्लब्धवन्तः। अथेष्टिं विधातुं प्रस्तौति---  
यद्गायत्रीति। विधास्यमानाया इष्टेर्गायत्री संवर्ग इति नामद्वयम।

[[1229]]

प्रपा. ४ अनु. ३) कृष्णयजुर्वेदीयतैत्तिरीयसंहिता।  
(गाप्रुचरुविधिः)  
यस्याद्गायत्री सर्वमादायापक्रम्य स्थित्वा मन्त्रेण स्तुता सती सर्वमानीतवती तस्मात्तेन मन्त्रेण हविरभिमृश्य क्रियमाणेष्टिर्गायत्रीत्युच्यते। सा च गायत्री संवत्सररूपा। तदीयाक्षरेष्वर्धमासेषु च चतुविंशतिसंख्याकायाः समानत्वात्। अतः संवत्सर एव तदानीं गायत्रीरूपेणापक्रम्यातिष्ठदिति संवत्सरात्मकत्वात्प्रशस्तेयमिष्टिः। यस्मादेतयेष्ट्या देवा असुराणां संवर्गनामकोऽयं यागः इदानीं विधत्ते----  
यो भ्रातृव्यानिति। संवर्गꣳ ,सꣳ रयिं जयेति याज्यायां संवर्गशब्दश्रवणाद्वैरिसंबन्ध्योजआदिवर्जनहेतुत्वाच्चायमग्निः संवर्ग। पूर्वपठितमोजोऽसीत्यादिमन्त्रं विनियुङ्क्ते----  
त ꣳ शृतमिति। तं पुरोडाशं शृतं पक्वमासन्नं वेद्यामासादितम्।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे चतुर्थप्रपाठके  
तृतीयोऽनुवाकः।। ३ ।।  
--------  

### ०४ 
(अथ द्वितीयकाण्डे चतुर्थप्रपाठके चतुर्थोऽनुवाकः)।  
प्र॒जाप॑तिः प्र॒जा अ॑सृजत॒ ता अ॑स्मात्सृ॒ष्टाः  
परा॑चीराय॒न्ता यत्राव॑स॒न्ततो॑ ग॒र्मुदुद॑तिष्ठ॒त्ता  
बृह॒स्पति॑श्चा॒न्ववै॑ता॒ꣳ सो॑ऽब्रवी॒द्बृह॒स्पति॑र  
नया॑ त्वा॒ प्रति॑ष्ठा॒न्यथ॑ त्वा॒ प्र॒जा उ॒पाव॑र्त्स्य॒-  
न्तीति यं प्रति॑ष्ठ॒त्ततो॒ वै प्र॒जाप॑तिं प्र॒जा उ॒-  
पाव॑र्तन्त॒ यः प्र॒जाका॑मः॒ स्यात्तस्मा॑ ए॒तं प्रा॑-  
जाप॒त्यं गा॑र्मु॒तं च॒रुं निर्व॑पेत्प्र॒जाप॑तिम् (१)  
ए॒व स्वेन॑ भाग॒धेये॒नोप॑ धावति॒ स ए॒वास्मै  
प्र॒जां प्र ज॑नयति प्र॒जाप॑तिः प॒शून॑सृजत॒ ते॑

[[1230]]

श्रीमत्सायणाचार्यविरचितभाष्येसमेता----(२ द्वितीयकाण्डे  
(गार्मुतचरुविधिः)  
ऽस्मात्सृ॒ष्टाः परा॑ञ्च आय॒न्ते यत्राव॑स॒न्ततो॑  
ग॒र्मुदुद॑तिष्ठ॒त्तान्पू॒षा चा॒न्ववै॑ताꣳ सो॑ऽब्रवीत्पू॒  
षाऽनया॑ मा॒ प्र ति॒ष्ठाथ॑ त्वा प॒शव॑ उ॒पाव॑  
र्त्स्य॒न्तीति॒ मां प्र ति॒ष्ठेति॒ सोमो॑ऽब्रवी॒न्मम॒ वै  
(२) अ॒कृ॒ष्ट॒प॒च्यमित्य॒भौ वां॒ प्र ति॑ष्ठा॒नी  
त्य॑ब्रवी॒त्तौ प्राति॑ष्टत्ततो॒ वै प्र॒जाप॑तिं प॒शव॑  
उ॒पाव॑र्तन्त॒ यः प॒शुका॑म॒ स्यात्तस्मा॑ ए॒तꣳ  
सो॑मापौ॒ष्णं गा॑र्मु॒तं च॒रुं निर्व॑पेत्सोमापू॒षणा॑  
वे॒व स्वेन॑ भाग॒धेये॒नोप॑ धावति॒ तावे॒वास्मै॑  
प॒शून्प्र ज॑नयतः॒ सोमो॒ वै रे॑तो॒धाः पू॒षा प॑  
शू॒नां प्र॑जनयि॒ता सोम॑ ए॒वास्मै॒ रेतो॒ दधा॑ति  
पू॒षा प॒शून्प्र ज॑नयति (३)।  
(वपे॒त्प्र॒जा॑पतिं॒ वै दधा॑ति पू॒षा त्रीणि॑ च) ।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके चतुर्थोऽनुवाकः ।। ४ ।।  

(अथ द्वितीयकाण्डे चतुर्थप्रपाठके चतुर्थोऽनुवाकः।)  

(स्पर्धमानस्य विहिता संवर्गेष्टिस्तृतीयके)  
अथ चतुर्थे गार्मुतं चरुं विधातुं प्रस्तौति----  
प्रजापतिरिति। ताः पराङ्मुखत्वेनापगताः प्रजा यत्र देशे निवासं कृतवत्यस्तत्र देशे भाण्डक्षालनादिनिष्कासपातेन ततो देशाद्गर्मुत्संज्ञकमकृष्टपच्यमरण्यमृद्गरूपं धान्यमुदतिष्ठत्तदानीं बृहस्पतिश्च प्रजापतिश्च ताः प्रजा अनुगतवन्तौ। अत्र चकारादनाम्नातोऽपि प्रकृतः प्रजापतिः सगुच्चीयते। तदा प्रजापतिं प्रति

[[1231]]

प्रपा. ४ अनु. ५) कृष्णयजुर्वेदीयतैत्तिरीयसंहिता।  
(चित्रायागस्योपहोममन्त्राः)  
बृहस्पतिरेवमब्रवीत्। अनया गार्मुतधान्यरूपया त्वां प्रतिष्ठानि धान्यवत्त्वेन प्रतिष्टतं करोमि, ततो धान्यवन्तं त्वां तदर्थिन्यः प्रजा उपगमिष्यन्तीयुक्त्वा तं प्रजापतिं प्रति प्रतिष्ठितवान्। ततो धान्यवन्तं प्रजापतिं धान्यार्थिन्यः प्रजा उपगताः। विधत्ते----  
यः प्रजाकाम इति। अथ पशुकामस्य सोमापौष्णं गार्मुतं चरुं विधातुं प्रस्तौति----  
प्रजापतिरिति। पशुनिवासस्थानेऽपि भक्षिततृणशेषगोमयादिपातेन गर्मुत उत्पत्तिः। तया गर्मुता प्रजापतिः पूषणं सोमं च प्रतिष्ठाप्य पशूनाप्तवान्। अथष्टिं विधत्ते---यः पशुकाम इति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे चतुर्थप्रपाठके  
चतुर्थोऽनुवाकः ।। ४ ।।  
-----------  

### ०५ 
(अथ द्वितीयाष्टके चतुर्थप्रपाठके पञ्चमोऽनुवाकः)।  
अग्ने॒ गोभि॑र्न॒ आ ग॒हीन्दो॑ पु॒ष्ट्या जु॑षस्व  
नः। इन्द्रो॑ ध॒र्ता गृ॒हेषु॑ नः। स॒वि॒ता यः  
स॑ह॒स्रियः॒ स नो॑ गृ॒हेषु॑ रारणत्। आ पू॒षा  
ए॒त्वा वसु॑। धा॒ता द॑दातु नो र॒यिमीशा॑नो॒  
जगत॒स्पतिः॑। स नः॑ पू॒र्णे॑न वावनत्। त्वष्टा॒  
यो वृ॑ष॒भो वृषा॒ स नो॑ गृ॒हेषु॑ रारणत्। स॒  
हस्रे॑णा॒युते॑न च। येन॑ दे॒वा अ॒मृत॑म् (१)  
दी॒र्घꣳ श्रवो॑ दि॒व्यैर॑यन्त। राय॑स्पोष॒ त्वम॒--  
स्मभ्यं गवां॑ कु॒ल्मिं जी॒वस॒ आ यु॑वस्व।  
अ॒ग्निर्गृह॒प॑तिः॒ सोमो॑ विश्व॒वनिः॑ सवि॒ता

[[1232]]

श्रीमत्सायणाचार्यविरचितभाष्यसमेता----- (२ द्वितीयकाणडे  
(चित्रायागस्योपहोममन्त्राः)  
सु॑मे॒धाः स्वाहा॑ । अग्ने॑ गृहप॒ते यस्ते भृत्यो॑  
भा॒गस्ते॒न सह॒ ओज॑ आ॒क्रम॑माणाय धेहि॒  
श्रैष्ठ्या॑त्प॒थो मा यो॑षं मूर्धा भू॑यास॒ꣳ स्वाहा॑  
( २ )।।  
(अ॒मृत॑म॒ष्टात्रि॑ꣳशच्च)  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके पञ्चमोऽनुवाकः ।। ५ ।।  
-----------  
(अथ द्वितीयकाण्डे चतुर्थप्रपाठके पञ्चमोऽनुवाकः)।  
प्रजापश्वर्थिनोरुक्तश्चतुर्थे गार्मुतश्च. ।  
अथ व्यवहितेन षष्ठेन चित्रायागं विधित्सुरादौ पञ्चमेनानुवाकेनोपहोममन्त्रान्पठति।  
कल्पः----‘चित्रापौर्णमासे चित्रामिष्टिं निर्वपेदाग्नेयादीनि सप्ताग्ने गोभिर्न आगहीत्येतेनानुवाकेपहोमाः’ इति। तत्र प्रथममन्त्रपाठस्तु----  
अग्ने गोभिरिति। हेऽग्ने गोभिः सह नोऽस्मान्प्रत्यागद्यागच्छ। हे इन्द्रो पशुपुष्ट्या नोऽस्माञ्जुषस्व प्रीणय। इन्द्रो नोऽस्माकं गृहेषु धर्ता पशूनां धारयिता भवतु।  
द्वितीयमन्त्रपाठः तु—सवितेति। पशूंना सहस्रं यस्यास्त्यसौ सहस्त्रियः तादृशो यः सविता नोऽस्माकं गृहेषु रारणद्भृशं रमताम्। पशुपोषकश्च देव आ गच्छतु। वसु धनमपि आगच्छतु। तृतीयमन्त्रपाठस्तु---  
धातेति। सर्वस्य विधाता जगतः पालक ईश्वसो नोऽस्मभ्यं रयिं धनं ददातु। स ईश्वरो नोऽस्मान्पूर्णेन धनेन वावनद्भृशं भजतु रक्षतु। चतुर्थमन्त्रपाठस्तु----  
त्वष्टा य इति। यस्त्वष्टा वृषभः श्रेष्ठो वृषा कामानां वर्षिता सोऽस्माकं गृहेषु पशुनां सहस्रेणायुतेन च सह रारणद्भृशं रमताम्। पञ्चममन्त्रपाठस्तु----

[[1233]]

प्रपा. ४ अनु. ५) कृष्णयजुर्वेदीयतैत्तिरीयसंहिता।  
(चित्रायागविधिः)  
येन देवा इति। हे रायस्पोष धनपोषक येन त्वया देवा अमृतं पीयूषं दीर्घं सुपूर्णं श्रवः कीर्तिहेतुभूतमन्नं दिव्यैरयन्त स्थापितवन्तः, तादृशस्त्वमस्मदर्थं गवां कुल्मिं संघं जीवसे जीवनार्थमायुवस्वाऽऽनीय मिश्रय। षष्ठमन्त्रपाठस्त---  
अग्निर्गृहपतीरीति। अग्निरस्मद्गृहस्याधिपतिः। सोमो विश्वं वनते भजत इति विश्ववनिः। सविता शोभना मेधा यस्येति सुमेधाः। एतेभ्य इदं स्वाहुतमस्तु। सप्तममन्त्रपाठस्तु अग्ने गृहपते इति।  
हे गृहपतेऽग्ने घृतमर्हतीति घृत्यो यस्ते भागस्तेन सह ओजोऽष्टमधातुरूपं शरीरसारमाक्रममाणायानुतिष्ठते यजमानाय धेहि स्थापय। यजमानोऽहं श्रैष्ठ्यात्पथः श्रेष्ठानां मार्गकर्तणां संबन्धिनोऽस्मादनुष्ठानमार्गान्मा योषं वियुक्तो मा भूवं, मूर्धा यजमानानां मध्ये शिरोवदुत्तमो भूयां, तुभ्यमिदं स्वाहुतमस्तु।  
अत्र विनियोगसंग्रहः----  
‘अग्ने गोभिस्तूपहोमाश्चित्रायागे हि सप्त ते।।’  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे चतुर्थप्रपाठके  
पञ्चमोऽनुवाकः।। ५ ।।  
------------  

### ०६ 
(अथ द्वितीयाष्टके चतुर्थप्रपाठके षष्ठोऽनुवाकः)।  
चि॒त्रया॑ यजेत प॒शुका॑म इयं वै चि॒त्रा  
यद्वा अ॒स्यां विश्वं॑ भू॒तमधि॑ प्र॒जाय॑ते॒ तेने॒यं  
चि॒त्रा य ए॒वं वि॒द्वाꣳ श्चि॒त्रया॑ प॒शुका॑मो॒  
यज॑ते॒ प्र प्र॒जया॑ प॒शुभि॑र्मिथु॒नैर्जा॑यते॒ प्रैवा-  
ऽऽग्ने॒येन॑ वापयति॒ रेतः॑ सौ॒म्येव॑ दधाति॒ रेत॑  
ए॒व हितं त्वष्टा॑ रू॒पाणि॒ वि क॑रोति सार

[[1234]]

श्रीमत्सायणाचार्यविरचितभाष्यसमेता---- (२ द्वितीयकाण्डे  
(चित्रायागविधिः)  
स्व॒तौ भ॑वत ए॒तद्वै दैव्यं॑ मिथु॒नं दैव्य॑मे॒वास्मै॑  
(१) मि॒थु॒नं म॑ध्य॒तो द॑धाति॒ पुष्ट्यै॑ प्र॒ज  
न॑नाय सिनीवा॒ल्यै च॒रुर्भ॑वति॒ वाग्वै सि॑नी  
वा॒ली पुष्टिः॒ खलु॒ वै वाक्पुष्टि॑मे॒व वाच॒ म पै॑  
त्यै॒न्द्र उ॑त्त॒मो भ॑वति॒ तेनै॒व तन्मि॑थु॒नꣳ स॒प्तै  
तानि॑ ह॒वीꣳषि॑ भवन्ति स॒प्त ग्रा॒म्याः प॒श—  
वः॑ स॒प्ताऽऽर॒ण्याः स॒प्त छन्दाꣳ॑ स्यु॒भय॒स्या-  
व॑रुद्ध्या॒ अथै॒ता आहु॑तीर्जुहोत्ये॒ते वै दे॒वाः  
पुष्टि॑पतय॒स्त ए॒वास्मि॒न्पुष्टिं॑ दधाति॒ पुष्य॑ति  
प्र॒जया॑ प॒शुभि॒रथो॒ यदे॒ता आहु॑तीर्जु॒होति॒ प्र  
ति॑ष्ठित्यै (२) ।।  
(अ॒स्मै॒ त ए॒व द्वाद॑श च )।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके षष्ठोऽनुवाकः ।। ६ ।।  
--------  
(अथ द्वितीयकाण्डे चतुर्थप्रपाठके षष्ठोऽनुवाकः)।  
चित्रायागस्योपहोममन्त्राः पञ्चम ईरिताः ।  
अथ षष्ठे तं यागं विधत्ते---चित्रया यजेतेति। चित्रेति यागस्य नामधेयम्। सा च चित्रा भूमिस्वरूपा यस्मात्कारणादस्यां भूमौ सर्वं प्राणिजातमाधिक्येनोत्पद्यते तेन चित्रप्राण्युत्पादनेनेयं भूमिश्चित्रा। तद्वद्विचित्रप्रजापशुहेतुत्वाद्यागोऽपि चित्रेत्युच्यते।  
चित्रायाः स्वरूपभूतान्सप्त यागविशेषान्विधातुं तद्विधिं क्रमेणोन्नयति----  
प्रैवाऽऽग्नेयेनेति। अत्राऽग्नेये हविषा प्रवापयति प्रकर्षेण पशूत्पत्तिबीजं

[[1235]]

प्रपा. ४ अनु. ६) कृष्णयजुर्वेदीयतैत्तिरीयसंहिता।  
(चित्रायागविधिः)  
प्रक्षिपति। सौम्येन हविषा व्रीह्यादिबीजेषु गोमयमिव प्रजादिवीजेषु पोषकं रेतो धारयति। तृतीयहविदेवता त्वष्टा च हितं रेतो नानाविधरूपाकारेण विकरोति। अतः सरस्वतीदेवताकः सरस्वद्देवताकश्चेत्युभौ सारस्वतौ भवतः । एतच्च द्वयं स्त्रीपुरुषरूपत्वाद्देवतासंबन्धि मिथुनम्। तस्य हविषां मध्येऽनुष्ठानेन यजमानार्थं दैव्यं मिथुनं गृहमध्ये संपादितवान्भवति। तच्चोत्पन्नानां प्रजानां पशूनां च पुष्ट्यै संपाद्यते, प्रजानां पशूनां च प्रजननायोत्पत्तये संपद्यते। तत्र सिनिवाल्यै चरुः कर्तव्यः। सिनीवाल्या वाक्त्वमर्थवादान्तरे द्रष्टव्यम्। वाचः पुष्टिहेतुत्वं सभामध्ये पण्डितेष्ववलोक्यते। तस्मादनेन चरुणा पुष्टिहेतुं वाचं प्राप्नोति। ऐन्द्रो यागश्चरमः कर्तव्यः। तेनैवेन्द्रस्य पुरुषत्वेन सिनीवाल्याः स्त्रीत्वेन च तदुभयं मिलित्वा मिथुनं भवति। अत्र द्रव्यविशेषाः शाखान्तरे द्रष्टव्याः।  
पाठप्राप्तां हविःसंख्यां प्रशंसति----  
सप्तैतानीति। गोपुरुषाश्वाजाविगर्दभोष्ट्रा ग्राम्याः द्विखुरपश्वापदपक्षिसरीसृपहस्तिमर्कटनादेयाः सप्तारण्याः। गायत्र्युष्णिग्बृहतीपङ्क्तित्रिष्टिब्जगत्यश्छदांसि। उभयस्य पशुसंघस्य च्छन्दः संघस्य च।  
अग्ने गोभिर्न आ गृहीत्यादिभिर्मन्त्रैरुपहोमान्विधत्ते----  
अथैता इति। एते वै मन्त्रोक्ता अग्नीन्द्रादयः ।  
अत्र मीमांसा।  
प्रथमाध्यायस्य चतुर्थपादे चिन्तितम्---  
“यच्चित्रया यजेतेति तद्गुणो नाम वा भवेत्।  
चित्रस्त्रीत्वगुणो रूढेरग्नीषोमीयके पशौ।।  
द्वयोर्विधौ वाक्यभेदो वैशिष्ट्ये गोरवं ततः।  
स्यान्नाम पृष्ठाज्यबहिष्पवमानेषु तत्तथा” ।।  
“चित्रया यजेत पशुकामः” इत्याम्नायते। तत्र चित्राशब्दो नोद्भिच्छ—

[[1236]]

श्रीमत्सायणाचार्यविरचितभाष्यसमेता-----(२ द्वितीयकाणडे---  
(चित्रायागविधिः)  
ब्दवद्यौगिकः, किंतु रूढ्या चित्रस्त्रीत्वमभिधत्ते। ततो न पूर्वन्यायेन नामत्वम्। तथा सत्यग्नीषोमीयं पशुमालभेतेति विहितं पशुयागमत्र यजेतेत्यनेन पदेनानूद्य तस्मिन्पशौ चित्रस्त्रीत्वगुणो विधीयत इति प्राप्ते ब्रूमः चित्रत्वं स्त्रीत्वं चेति द्वावेतौ। गुणौ तयोर्द्वयोर्विधाने वाक्यं भिद्येत। तथा चोक्तम्----  
“प्राप्ते कर्मणि नानेको विधातुं शक्यते गुणः।  
अप्राप्ते तु विधीयन्ते बहवोऽप्येकयत्नतः।।” इति।  
अथ वाक्यभेदपरिहाराय गुणद्वयविशिष्टपशुद्रव्यरूपं कर्म विधीयते तदा गौरवं स्यात्। तस्माच्चित्राशब्दः पूर्ववद्यजिसामानाधिकरण्येन यागनामधेयं भवति। चित्रत्वं च तस्य विलक्षणद्रव्यद्वारेणोपपद्यते। दधि मधु घृतमापो धानास्तण्डुलास्तत्संसृष्टं प्राजापत्यमिति दध्यादीनि विचित्राणि प्रदेयद्रव्याणि षडाम्नातानि। तदेतच्चित्रानामकस्य यागस्योत्पत्तिवाक्यम्। यागस्वरूपभूतयो र्दध्यादिद्रव्यप्रजापतिदेवतयोरत्रोपदिश्यमानत्वात्। उत्पन्नस्य तस्य यागस्य चित्रया पशुकाम इत्येतत्फलवाक्यम्। एवं सति प्रकृतार्यो लभ्येत। अग्नीषोमीयपश्वनुवादेन गुणविधाने प्रकृतहानाप्रकृतप्रक्रिये प्रसज्येयाताम्। लिङ्प्रत्ययस्य चानुवादत्वाङ्गीकारान्मुख्यविध्यर्थो बाध्येत। तस्माच्चित्रापदं कर्मनामधेयम्। यथा चित्रशब्दे नामधेयत्वं तथा वहिष्पवमानशब्द आज्यशब्दे पृष्ठशब्दे च तत्तत्कर्मनामधेयत्वं योजनीयम्।  
चतुर्थाध्यायस्य तृतीयपदे चिन्तितम्---  
“चित्रया पशवोऽमुष्मिन्नेव स्युर्नियता न वा।  
आद्यः स्वर्गेण तुल्यत्वाद्देहस्योत्पादकत्वतः।।  
चित्रोत्पतौ तु नियमो न श्रुतो नापि कल्पकम्।  
पुस्प्रवृत्त्यादिनो (नाऽ) पेते प्रतिबन्धे भवेत्फलम्” ।।  
काम्यकर्मण्येवं श्रूयते----‘चित्रया यजेत पशुकाम ऐन्द्राग्नमेकादशकपालं निर्वपेत्प्रजाकामः’ इति। तत्र यथा स्वर्गफलस्याऽऽमुष्मिकत्वं नियतम्, एवं पश्वादिफलस्यापि। यदि स्वर्गहेतुर्ज्योतिष्टोमो देहान्तरस्योत्पादकः, तर्हि चित्रादिरपि तथा ऽ स्त्वति चेत्। मैवम् । वैषम्यात्। अस्मिन्देहे स्वर्गस्य मोक्तुमशक्यत्वादश्रुता ऽ प्यन्यदेहोत्पत्तिरर्थापत्त्या कल्प्यते। चित्रया त्वन्यदेहो ऽ वश्यमुत्पाद्यत इति

[[1237]]

प्रपा. ४ अनु. ६) कृष्णयजुर्वेदीयतैत्तिरीयसंहिता।  
(चित्रायागविधिः)  
नियमो न श्रुतो नापि किंचित्तस्य कल्पकमस्ति। अनेनापि देहेन पश्वादिफलस्य भोक्तुं शक्यत्वात्। अस्मिन्देहे प्रतिग्रहादिदृष्टोपायमन्तरेण पश्वाद्यलाभाद्वैधं चित्रादिफलमामुष्मिकमेवेति चेन्न। परिग्रहादेः प्रतिवन्धनिवृत्तावुपयुक्तत्वात्। तस्मादसति प्रतिबन्धे फलमैहिकं सति त्वामुष्मिकम्।  
पञ्चमाध्यायस्य प्रथमपादे चिन्तितम्—  
‘स्त्रीपुंसदेवकौ सारस्वतौ तद्धर्मगः क्रमः।  
नास्त्यस्ति वाऽत्र नास्त्वेष तन्नियामकवर्जनात्।।  
याज्यानुवाक्यापाठेन स्त्रीप्राथम्यं हि मुख्ययोः।  
मुख्यार्थत्वेन धर्माणां स्यान्मुख्यक्रमतः क्रमः’ ।।  
चित्रायागे सप्तानां हविषा मध्ये चतुर्थपञ्चमे इत्थमाम्नायते----‘सारस्वतौ भवत एतद्वै दैव्यं मिथुनम्’ इति। सरस्वती च सरस्वांश्चेति विगृह्य समासे कृते पुमान्स्त्रीयेतिसूत्रेणैकशेषात्सरस्वन्ताविति भवति। तौ देवते ययोर्यागयोस्तौ सारस्वतौ यागौ। एतच्च मिथुनमिति वाक्यशेषादवगम्यते। तयोर्यागयोर्निर्वापादयो धर्माश्चोदकप्राप्ताः। तत्र स्वेच्छया स्त्रीयागस्य पुंयागस्य वा प्रथमं निर्वापः कार्यः। कुतः । श्रुत्यर्थपाठप्रवृत्तिस्थानानामन्यमतमस्य नियामकस्याभावादिति प्राप्ते ब्रूमः हौत्रकाण्डे स्त्रीदेवतायाः पूर्वं याज्यानुवाक्ये आम्नाते—‘प्र णो देवी सरस्वती’ ‘आ नो दिवः’ इति। पश्चात्पुंदेवतायाः ‘पीपिवाꣳ सꣳ सरस्वतः’ ‘यै ते सरस्व ऊर्मयः’ इति। अनेन याज्यानुवाक्याक्रमेण मुख्ययोर्द्वयोयागयोर्मध्ये स्त्रीयागस्य प्राथम्यमवगम्यते। ततो धर्माणां मुख्ययागार्थत्वान्मुख्यक्रमेणैव क्रमे नियते सति स्त्रीयागस्यैव प्रथमं निर्वापः कार्यः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये द्वितीयकाण्डे चतुर्थप्रपाठके  
षष्ठोऽनुवाकः।। ६ ।।

[[1238]]

श्रीमत्सायणाचार्यविरचितभाष्यसमेता— (२ द्वितीयकाण्डे—  
(करीरीष्टिविधिः)  

### ०७ 
(अथ द्वितीयाष्टके चतुर्थप्रपाठके सप्तमोऽनुवाकः)।  
मा॒रु॒तम॑सि म॒रुता॒मोजो॒ऽपां धारां॑ भि-  
न्धिर॒मय॑त मरुतः श्ये॒नमा॒यिनं॒ मनो॑जवसं॒  
वृष॑णꣳ सुवृ॒क्तिम्। येन॒ शर्ध॑ उग्रमवसृष्ट-  
मेति॒ तद॑श्विना॒ परि॑ धत्तꣳ स्व॒स्ति। पु॒रो॒-  
वा॒तो वर्ष॑ञ्जि॒न्वरा॒वृत्स्वाहा॑ वा॒ताव॒द्वर्ष॑न्नु॒ग्र  
रा॒वृत्स्वाहा॑ स्तन॒यन्वर्ष॑न्भीम॒रावृ॒त्स्वा॑ऽनश-  
न्य॑व॒स्फूजन्दिद्युद्वर्ष॑न्त्वेषरा॒वृत्स्वाहा॑ऽतिरा॒त्रं  
वर्ष॑न्पू॒र्तिरा॒वृत्(१) स्वाहा॑ बहु हा॒यम॑वृ-  
षा॒दिति॑ श्रु॒तरा॒वृत्स्वाहा॒ऽऽत॑पति॒ वर्ष॑न्वि॒रा-  
डा॒वृत्स्वाहा॑व॒ऽस्फूर्ज॑न्दि॒द्युदवर्ष॑न्भू॒तरा॒वृत्स्वाहा  
मान्दा॒ वाशाः॒ शुन्ध्यू॒रजि॑राः। ज्योति॑ष्मती॒-  
स्तम॑स्वरी॒रुन्द॑तीः॒ सुफे॑नाः। मित्र॑भृतः॒ क्ष  
त्त्र॑भृतः॒ सुरा॑ष्ट्रा इ॒ह माऽवत। वृष्णो॒ अश्व॑  
स्य सं॒दान॑मसि॒ वृष्ट्यै॒ त्वोप॑ नह्यामि (२)।।  
(पू॒र्तिरा॒वृदूद्विच॑त्वारिꣳ शच्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके सप्तमोऽनुवाकः ।। ७ ।।  
--------  
(अथ द्वितीयाष्टके चतुर्थप्रपाठके सप्तमोऽनुवाकः)।  
पशुकामस्य चित्राख्यो यागः षष्ठे निरूपितः।  
अथ सप्तममारभ्य दशमान्तैश्चतुर्भिरनुवाकैः कारीरीष्टिः प्रतिपाद्यते। तत्रतावत्सप्तमेऽनुवाके केचिन्मन्त्राः पठ्यन्ते।

[[1239]]

प्रपा. ४ अनु. ७) कृष्णयजुर्वेदीयतैत्तिरीयसंहिता।  
(कारीरीष्टिंविधिः)  
कल्पः---- ‘कारीया वृष्टिकामो यजेताग्नीनन्वाधायापरेणाऽऽहवनीयं दक्षिणाऽतिक्रम्य यजमानो मारुतमसि मरुतामोज इति कृष्णं वासः कृष्णतूषं परिधत्ते’ इति पाठस्तु---  
मारुतमिति। हे कृष्णवासरस्त्वं मरुत्संबन्ध्यसि, वस्त्रे प्रक्षिप्तस्य कृष्णद्रव्यमिश्रस्य जलस्य मरुद्भिः शोषणीयत्वात्। अत एव मरुतामोजो बलमसि, मेघेषु प्रतिबध्दानामपां धारामुद्दिश्य प्रतिबन्धरूषं मेघं भिन्धि।  
कल्पः----‘रमयत मरुतः श्येनमायिनमिति पश्चाद्वातं प्रतिमीवति पुरोवातमेव जनयति’ इति। प्रतिमीवति प्रतिबध्नाति। पाठस्तु---  
रमयतेति। हे मरुतः श्येनं श्येनवत्प्रबलगतिं पुरोवातं रमयत क्रीडयत। क्रीदृशम् आयिनमागच्छन्तं, मनोजवसं मनस इव जवो वेगो यस्य तादृशं, वृषणमुदकस्य वर्षयितारं सुवृक्तिं सुष्ठु पाश्चात्यवातस्य वर्जयितारम्। येन पुरोवातेनावसृष्टं मेघेभ्यो मोचितं जलमुग्रं तीव्रधारारूपं भूत्वा शर्धः शीर्णमतिशोषेण हिंसितमेति प्राप्नोति। तादृशं पुरोवातं रमयतेति पूर्वत्रान्वयः। हेऽश्विनौ देवभिषजौ तज्जलं स्वस्ति क्षेमकरं यथा परितो धारयतम्।  
कल्पः--- पुरोवातो वर्षन्नित्यष्टौ वातनामानि हुत्वा इति। पाठस्तु---  
पुरोवात इति। यः पुरोवातो वर्षन्वृष्टिं प्रवर्तयञ्जिन्वः प्रजाः प्रीणयन्नावृदावर्ततां तस्मै स्वाहुतमस्तु। वातावत्प्रवातेन युक्त उग्रस्तीव्रधारायुक्तः स्तनयन्गर्जन्भीमो गर्जनाधिक्येन भयंकर इव, अनशनि प्राणघातकोऽशनिर्यथा न पतति यथाऽवस्फूर्जन्नवनेन शब्दयन्, दिद्युद्विद्युल्लक्षणेन प्रकाशनेन युक्तः, त्वेषो वर्षधारया सस्यक्षेत्रादेर्दिपकः, अतिरात्रं रात्रिमतीत्य दिवारात्रमित्यर्थः। पूर्तिर्महीतलं पूरयिता। अयं वातो बहु यथा भवति तथा वृषाद्धावर्षयत्किलेति श्रुतो जनेषु ख्यातः। आतपति आतपे स्थिते सति विराड्विशेषेण राजमानः। अवस्फूर्जन्दिद्युदितिशब्दौ व्याख्यातौ। आदरार्थं पुनर्वचनम्। इत्थंभूतो यथोक्तगुणैर्युक्तः सन्सर्वलोकधारणक्षम इत्यर्थः।  
कल्पः----अन्तर्वेदि कृष्णाजिनं प्राचीनग्रीवमुत्तरलोमाऽऽस्तीर्य तस्मिन्खर्जू

[[1240]]

श्रीमत्सायणाचार्यविरचितभाष्यसमेता----(२ द्वितीयकाण्डे---  
(कारीरीष्टिमन्त्राः)  
रसक्तून्करीरसक्तून्वा मान्दा वाशा इति कृष्णमधुषा संयुज्य तिस्र पिण्डिः कृत्वा पुष्करपलाशैः संवेष्ट्य इति। पाठस्तु----  
मान्दा वाशा इति। मान्दादीन्येकादशापां नामानि संबुद्ध्यन्तानि। तादृश्यो हे आपो यूयमिहास्मिन्कर्मणि मामवत फलप्रदानेन रक्षत। मान्दा हर्षहेतवः। वाशाः शब्देन वर्षणजन्येन युक्ताः। शुन्ध्यूः शुद्धिहेतवः। अजिराः प्रवाहरूपेण गमनशीलाः। ज्बोतिष्मतीः शुक्लरूपयुक्ताः। तमस्वरीः सूर्यप्रकाशाच्छादनेन तमो यथा भवति तथा स्वरन्त्यो गच्छन्त्यः। उन्दतीर्भूमिं क्लेदयन्त्यः। सुफेना जलप्रवाहबाहुल्येन बहुफेनयुक्ताः। जगन्मित्रभूता ओषधीर्विभ्रति पोवयन्तीति मित्रभृतः। क्षत्त्रं देशाधिपतिं राजानं सवृष्टिज यशंतोषेण बिभ्रति पोषयन्तीति मित्त्रभृतः। सुष्ठु शोभनं सस्येन संपूर्णं राष्ट्रं यासां ताः सुराष्ट्राः।  
कल्पः- ‘समुद्यम्य कृष्णाजिनस्यान्तौ वृष्णो अश्वस्य संदानमसीति कृष्णेन दाम्नोप न ह्यति’ इति। पाठस्तु—  
वृष्णो अश्वस्येति। हे रज्जो त्वं वृष्णोऽश्वस्य सेचनसमर्थस्याश्वमुख्यस्यैवास्य कृष्णाजिनस्य संदानं दृढबन्धनसाधनमसि। अतोवृष्टिसिद्ध्यर्थमनेन संदानेन हे कृष्णाजिन त्वामुपनह्यामि बध्नामि। अत्र विनियोगसंग्रहः-  
‘कारीर्यां मारुतं कृष्णं स्वामी धारयते पटम्।  
रमेति पश्चिमं वातं पुरोवातं करोति हि ।।  
पुरोऽष्टावाहुतीर्हुत्वा मान्दाः संयौति सक्तुकम्।  
वृष्णः संनह्यते सक्तुं मन्त्रा द्वादश वर्णिताः’’ ।।  
इति श्रीमत्सायणाचार्यविरचिते माधवीये वेदार्थप्रकाशे कृष्णय-  
जुर्वेदीयतैत्तिरीयसंहिताभाष्ये द्वितीयकाण्डे चतुर्थप्रपाठके  
सप्तमोऽनुवाकः ।। ७ ।।  

### ०८ 
(अथ द्वितीयाष्टके चतुर्द्यप्रपाठकेऽष्टमोऽनुवाकः)।  
देवा॑ वसव्या॒ अग्ने॑ सोम सूर्य। देवाः॑ शर्म-

[[1241]]

कृष्णयजुर्वेदीयतैत्तिरीयसंहिता।  
(कारीरीष्टिमन्त्राः)  
ण्या॒ मित्रा॑वरुणाऽर्यमन्। देवाः॑ सपी॒तयोऽपां॑  
नपादाशुहेमन्। उ॒द्रो द॑त्तोद॒धिं भि॑न्त दि॒वः  
प॒र्ज॑न्या॑द॒न्तरि॑क्षात्पृथि॒व्यास्ततो॑ नो॒ वृष्ट्या॑ऽ-  
वत। दिवा॑ चि॒त्तमः कृण्वन्ति प॒र्जर्न्येनोद-  
वा॒हेन॑। पृ॒थि॒वीं यद्व्यु॒न्दन्ति॑। आ यं नरः॑  
सु॒दान॑वो ददा॒शुषे॑ दि॒वः कोश॒मचु॑च्यवुः।  
वि प॒र्ज॑न्याः॑ सृजन्ति॒ रोद॑सी॒ अनु॒ धन्व॑ना  
यन्ति (१) वृष्टयः॑। उदी॑रयथा मरुतः  
समुद्र॒तो यू॒यं वृ॒ष्टिं व॑र्षयथा पुरीषिणः। न  
वो॑ दस्रा॒उप॑ दस्यन्ति धे॒नवः॒ शुभं॑ या॒तामनु॒  
रथा॑ अवृत्सत। सृ॒जा वृ॒ष्टिं दि॒व आऽद्भिः  
स॑मु॒द्रं पृ॑ण। अ॒ब्जा असि प्रथमजा बल॑-  
मसि समु॒द्रिय॑म्। उन्न॑म्भय पृथि॒वीं भि॒न्धी  
दं दि॒व्यं नभः॑। उ॒द्नो दि॒व्यस्य॑ नो दे॒ही-  
शा॑नो॒ वि सृ॑जा॒ दृति॑म्। ये दे॒वा दि॒विभा॑गा॒  
ये॑ऽन्तरि॑क्षभागा॒ ये पृ॑थि॒विभा॑गाः। त इ॒मं  
य॒ज्ञम॑वन्तु॒ त इ॒दं क्षेत्र॒मा वि॑शन्तु॒ त इदं॒ क्षे-  
त्र॒मनु॒ वि वि॑शन्तु (२)।।  
(य॒न्ति॒ दे॒वा वि॑ꣳ श॒तिश्च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठकेऽष्टमोऽनुवाकः।। ८।।  
-----

[[1242]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(कारीरीष्टिमन्त्राः)  
(अथ द्वितीयकाण्डे चतुर्थप्रपाठके ऽष्टमोऽनुवाकः)।  
प्राच्याङ्गमन्त्राः कारीर्यां सप्तमे समुदीरिताः।  
अथावशिष्टमन्त्रा अष्टमे वर्ण्यन्ते।  
कल्पः- उत्करे प्रागीषं त्रिगधमनोवस्थितं भवति (त्रि) च्छदींषीत्यर्थो (दिष्कमथो देवा वसव्या इति पूर्वस्यां गधायां कृष्णजिनमाबध्नीयादहोरात्रावसक्तं भवति यदि वर्षेत्पिण्डीरेव जुहुयाद्यदि न वषद्देवा शर्मण्या इति मध्यमायाबध्नीयादहोरात्रावसक्तं भवति यदि वर्षेत्पिण्डीरेव जुहुयाद्यदि न वर्षेद्देवाः सपीतय इति जघन्यायामाबध्नीयादहोरात्रावसक्तं भवति यदि वर्षेत्पिण्डीरेव जुहुयाद्यदि न वर्षच्छ्वोभूते धामच्छदादीनि त्रीणि हवींषि निर्वपति इति। पाठस्तु—  
देवा वसव्या इति। अत्रोद्रो दत्तेत्येष त्रयाणां मन्त्राणां शेषत्वेतानुषज्यते। हे देवा उद्गो दत्तोदकानि प्रयच्छत। कीदृशा देवाः, वसव्याः प्रजानांवासयितारः क एते देवा इत्युच्यते अग्नो सोम सूर्येति। एवमादिका हे देवा पूर्वत्रान्वयः। उदकदाने क उपाय इति तदुच्यते—उदधिं भिन्त, उदकं धीयतेऽस्मिन्नित्युदधिर्मेघस्तं विदारयत। केभ्यो निमित्तेभ्यः, दिवोऽन्तरिक्षात्पृथिव्याः। लोकत्रयं निमित्तीकृत्येत्यर्थः। ततो मेघविदारणादूर्ध्वं पर्जन्यादागतया वृष्ट्या नोऽस्मानवत रक्षत। द्वितीयमन्त्रे तु मित्रावरुणार्यमन्नित्येवमादयो हे देवाः शर्मण्याः सुखप्रदा इति व्याख्येयम्। तृतीयमन्त्रे त्वपां नपादुदकानामविनाशयितराशुहेमत्र्शीघ्रगत इत्येवमादयो हे देवाः सपीतयः समानां पीतिः सोमपानं येषां ते तादृशा इति व्याख्येयम्।  
कल्पः-“उपहोमकाले दिवा वित्तमः कृण्वन्तीति प्रतिमन्त्रं पिण्डीराबध्नाति जुहोतीत्येके” इति।  
तत्र प्रथममन्त्रपाठस्तु—

[[1243]]

प्रपा. ४ अनु. ८) कृष्णयजुर्वेदीयतैत्तिरीयसंहिता।  
(कारीरीष्टिमन्त्राः)  
दिवा चित्तम इति। यदा देवा पृथिवीं विशेषेण क्लेदयन्ति तदानीमुदकं बहता पर्जन्येन दिवाऽपि तमः कृण्वन्ति किमुत रात्रौ। द्वितीयमन्त्रपाठस्तु—  
आ यमिति। नरो मनुष्या ऋत्विजः सुदानवः सुष्ठु हविषोः दातारो ददाशुषे हविर्दत्तवते यजमानाय यजमानार्थं यं कोशमुदकधारकं मेघं दिवः सकाशादाचुच्यवुः समन्ताच्यवितवन्तः प्रसारितवन्त इत्यर्थः। स मेघः पूर्वमेकोऽपि पर्जन्या बहवो मेघा भूत्वा रोदसी अनु द्यावापृथिव्यावनुलक्ष्य विविधां वृष्टिं सृजन्ति। बहुपर्जन्यभावाभिप्रायेण बहुवचनम्। ताश्च वृष्टयो धन्वना मरुभूमावुदकरहितायां यन्ति प्रवर्तन्ते। तृतीयमन्त्रपाठस्तु—  
उदीरयथा इति। हे मरुतो यूयं समुद्रसदृशान्मेघाद्वृष्टिमुदीरयथोत्पादयत। ततः पुरीषिणः पांसुयुक्तान्भूप्रदेशान्वर्षयथाऽऽप्लावयथ। हे दस्रा भूमिशोषमुपक्षपयितारो मरुतो यो युष्माकं धेनवो धेनुसदृशा मेघा नोपदस्यन्ति नैवोपक्षीयन्ते। किं कुर्वतां युष्माकं, शुभं यातां जगदनुग्रहरूपमिदं मङ्गलकार्यं प्राप्नुवताम्। किंच इतरेषां देवानां रया अन्ववृत्सत भवदीयान्रथाननुवर्तन्तां वृष्टिं दातुमस्मदीये कर्मणि रथानारुह्य युष्मासु समागच्छत्सु पृष्ठतः सर्वेऽप्यन्ये देवा रथामारुह्य समागच्छन्त्वित्यर्थः।  
कल्पः- “उत्करे कृष्णामामपक्वां स्थालीमद्भिः पूरयति सृजा वृष्टिमिति, यदि भिद्येत वर्षिष्यतीति विद्यात्” इति। पाठस्तु—  
सृजा वृष्टिमिति। हे मरूत्संघ दिवः सकाशात्वृष्टिं सृज। अद्भिः समुद्र सदृशं वह्निदाहमन्तरेणाऽऽतपेन शुष्कमिमं कुम्भमापृण समन्तात्पूरय।  
कल्पः-“अनउपस्तम्भने शङ्कौ वा कृष्णाऽविर्बद्धा भवत्यब्जा असीति तां प्रोक्षति” इति। पाठस्तु—  
अब्जा असीति। हेऽवेऽब्जा उदकाज्जाताऽनि मातृपित्रुदकाद्रेतोरूपेण परिणतादुत्पन्नाऽसि। किंच, प्रथमजा असि सुवर्भानुप्रसारितादादित्यावरकतमोभागात्प्रथममपहतादुत्पन्नाऽसि  
“तस्य यत्प्रथमं तमोऽपाध्नन्त्सा कृष्णाऽऽविरभवत्” इति श्रुतेः। समुद्रियं समुद्रसदृशमेघसंबन्धि बलं वृष्ट्युत्पादनसामर्थ्यमसि। त्वय्याक्रन्दन्त्यां वृष्टिर्भविष्यतीति ज्ञातुं शक्यत्वादित्यर्थः।

[[1244]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(कारीरीष्टिमन्त्राः)  
कल्पः- “उत्करे वर्षाहुस्तम्बं प्रतिष्ठाप्योन्नम्भय पृथिवीमिति वर्षाह्वां जुहोति” इति। वर्षाहुः पुनर्नवा। पाठस्तु—  
उन्नम्भयेति। हे पुनर्नवे पृथिवीमुन्नम्भयोत्कर्षेण क्लेदय, तदर्थं दिव्यं दिवि भवमिदं नभ आकाशवद्व्याप्तं मेघमण्डलं भिन्धि विदारय। विदार्य च दिव्यस्य दिवि भवस्योदन उदकस्य वर्षणं नोऽस्मभ्यं देहि। पुनर्नवाया ओषध्या उत्पादक हे देव त्वमीशानः सन्दृतिं विसृजोदकपूर्णदृतिसमानं मेघं वर्षणाय विसृष्टद्वारं कुरु।  
कल्पः-“ये देवा दिविभागा इत्युपर्याहवनीये कृष्णाजिनमव धूनोत्यूर्ध्वग्री वंबहिष्टादिशसनम्” इति।  
पाठस्तु—ये देवा इति। लोकत्रयभाजो ये देवास्ते प्रथमं यज्ञं प्रविश्य सस्य निष्पादकं क्षेत्रं सामान्येनाऽऽविश्य ततः प्रतिक्षेत्रमनु च विशेषेण विशन्त।  
अत्र विनियोगसंग्रहः-  
वृष्टिप्रदायां कारीर्यां देवा इत्यादिकैस्त्रिभिः।  
दिनत्रये चर्मबन्धः शकटस्थे छदिस्त्रये।।  
उद्नो दत्तेति वाक्यं तु त्रयाणा शेष इष्यते।  
दिवात्रिभिः सक्तुहोमः सृजेत्युत्तरसंस्थिताम्।।  
स्थालीमिद्भिः पूरयित्वा ह्यब्जाः प्रोक्षत्यविं स्थिताम्।  
उन्नं पुनर्नावाहोमो ये चर्माग्नौ तु धूयते।।  
अष्टमे त्वनुवाकेऽस्मिन्दश मन्त्रा उदीरिताः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये द्वितीयकाण्डे चतुर्थप्रपाठकेऽ  
ष्टमोऽनुवाकः ।। ८ ।।

[[1245]]

प्रपा. ४ अनु. ९) कृष्णयजुर्वेदीयतैत्तिरीयसंहिता।  
(कारीरीमिष्टमन्त्रव्याख्यानम्)  

### ०९ 
(अथ द्वितीयाष्टके चतुर्थप्रपाठके नवमोऽनुवाकः)।  
मा॒रु॒तम॑सि म॒रुता॒मोज॒ इति॑ कृ॒ष्णं वासः॑  
कृ॒ष्णतू॑षं॒ परि॑ धत्त ए॒तद्वै वृष्ट्यै॑ रू॒पꣳ स-  
रू॑प ए॒व भू॒त्वा प॒र्जन्यं॑ वर्षयति र॒मय॑त मरुतः  
श्ये॒नमा॒यिन॒मिति॑ पश्चाद्वा॒तं प्रति॑ मीवति  
पुरोवा॒तमे॒व ज॑नयति व॒र्षस्याव॑रुद्धयै वात  
ना॒मानि॑ जुहोति वा॒युर्वै वृष्ट्या॑ ईशे वा॒यु-  
मे॒व स्वेन॑ भाग॒धेये॒नोप॑ धावति॒ स ए॒वास्मै॑  
प॒र्जन्यं॑ वर्षयत्य॒ष्टौ (१) ज॒हो॒ति॒ चत॑स्रो॒  
वै दिश॒श्चत॑स्त्रोऽवान्तरदि॒शा दि॒ग्भ्य ए॒व वृ-  
ष्टि॒ꣳ सं प्र च्या॑वयति कृष्णाजि॒ने सं यौ॑ति  
ह॒विरे॒वाक॑रन्तर्वे॒दिꣳ सं यौ॒त्यव॑रुध्द्यै॒ यती॑  
नाम॒द्यमा॑नानाꣳ शी॒र्षाणि॒ परा॑ऽऽप॒तन्ते ख॒-  
र्जुरा॑ अभव॒न्तेषा॒ꣳ रस॑ ऊ॒र्ध्वो॑ऽपत॒त्तानि॑ क-  
रीरा॑ण्यभवन्त्सौ॒म्यानि॒ वै क॒रीरा॑णि सौ॒म्या  
खलु॒ वा आहु॑तिर्दि॒वो वृष्टिं॑ च्यावयति॒ य-  
त्क॒रीराणि॒ भव॑न्ति (२) सौ॒म्ययै॒वाऽऽहु॑त्या  
दि॒वो वृष्टि॒मव॑ रुन्धे॒ मधु॑षा॒ सं यौ॑त्य॒पां वा  
ए॒ष ओष॑धीना॒ꣳ रसो॒ वन्मध्व॒द्भ्य ए॒वौष-  
धीभ्यो वर्ष॒त्यथो॑ अ॒दभ्य ए॒वौष॑धीभ्यो॒ वृष्टिं॒  
नि न॑यति मान्दा॒ वाशा॒ इति॒ सं यौ॑ति ना-  
म॒धेयै॑रे॒वैना॒ अच्छै॒त्यथो॒ यथा॑ ब्रू॒यादसा॒वे-  
हीत्ये॒वमे॒वैना॑ नाम॒धेयै॒रा (३) च्या॒व॒य॒ति॒

[[1246]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(करीरीमिष्टिमन्त्रव्याख्यानम्)  
वृष्णो॒ अश्व॑स्य सं॒दान॑मसि॒ वृष्ट्यै॒ त्वोप॑ न  
ह्या॒मीत्या॑ह॒ वृषा॒ वा अश्वो॒ वृषा॑ प॒र्जन्यः  
कृ॒ष्ण इ॒व खलु॒ वै भू॒त्वा व॑र्षति रू॒पेणै॒वै  
न॒ꣳ सम॑र्धयाति व॒र्षस्यव॑रुद्ध्यै ।। ४ ।।  
(अ॒ष्टौ भव॑न्ति नाम॒धेयै॒रैका॒न्नत्रि॒ꣳशच्च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके नवमोऽनुवाकः ।। ९ ।।  
(अथ द्वितीयकाण्डे चतुर्थप्रपाठके नवमोऽनुवाकः)।  
कारीर्युत्तरभागस्था मन्त्रा अष्टम ईरिताः।  
अथ नवमे पूर्वभागस्थाः सप्तमानुवाकोक्तमन्त्रा व्याख्यायन्ते।  
तत्र यजमानस्य वस्त्रपरिधानं विधत्ते—  
मारुतमसीति। तूषा वस्त्रस्य दशान्ताः कृष्णा यस्य तत्कृष्णतूषम्। जलपूरितैर्मेवैरादित्यप्रकाशे सर्वत आवृते सति वृष्टेः स्वरूपं कृष्णं भाति। यजमानोऽपि कृष्णवस्त्रप्रावरणो वृष्टिसमानरूपः सन्पर्जन्यं वर्षयितुं प्रभुर्भवति।  
मन्त्रान्तरं विनियुङ्क्ते—  
रमयतेति। प्रतिमीवति प्रतिबध्नाति।  
पुरोवातो वर्षन्नित्यादिमन्त्राणां विनियोगं दर्शयति --  
वातनामानीति। जिन्वरुग्ररित्यादीनि वायोर्नामानि तदुद्देशेन होमे सति यो वायुर्वृष्टेरीश्वरः स तुष्टः सन्वर्षयति।  
पाठप्राप्तां मन्त्रसंख्यां प्रशंसति—  
अष्टौ जुहोतीति मान्दा वाशा इति मन्त्रेण सक्तूनां संयवनं यद्विधास्यते तस्याऽऽधारं विधत्ते—  
कृष्णाजिने इति। प्रकृतौ कृष्णाजिने हविःस्वरूपान्व्रीहनिवहन्ति तण्डु—

[[1247]]

प्रपा. ४ अनु. ९) कृष्णयजुर्वेदीयतैत्तिरीयसंहिता।  
(कारीरीष्टिमन्त्रव्याख्यानम्)  
लान्पिनष्टि च। अतोऽत्रापि कृष्णाजिने संयवने वा हविः कृतं भवति। देशविशेषं विधत्ते—  
अन्तर्वेदीति। वेदेर्बाहिः संयवने यज्ञभूमिमप्रविश्य हविनावरुध्यते।  
करीराणि विधातुं प्रस्तौति।  
यतीनामिति। पारमहंस्यरूपं चतुर्थाश्रमं प्राप्तानां येषां यतीनां मुखे ब्र ह्मात्मप्रतिपादको वेदान्तशब्दो नास्ति तान्यतीनिन्द्र आरण्येभ्यः श्वभ्यः प्रायच्छत्। तथा कौषीतकिब्राम्हणोपनिषदीन्द्रस्य प्रतिज्ञा समाम्नायते। “अरुन्मुखा न्यतीन्त्सालावृकेभ्यः प्रायच्छम्” इति। पतितत्वातेषां तथात्वं युक्तम्। तथा च स्मर्यते—  
“नित्यकर्म परित्यज्य वेदान्तश्रवणं विना।  
वर्तमानस्तु संन्यासी पतत्येव न संशयः।। इति।”  
तेषां च सालाबृकैर्भक्षणं षष्ठकाण्डे समाम्नायते “इन्द्रो यती त्सालावृकेभ्यः प्रायच्छत्तान्दक्षिणत उत्तरवेद्या आदन्” इति। वेदान्तश्रवणवाञ्छां विना नित्यकर्म परित्यक्तवतां भवतामपीदृशी गतिरिति दर्शयितुं वेदिसमीपे भक्षणम्। सा लावृकैरद्यमानानां यतीनां यानि शीर्षाणि कपालास्थीनि भूमावपतन्, तानि खर्जूरवृक्षत्वेनोदभवन्। ये तालाभिधाना महाखर्जूरास्तेषां फलानि शिरःकपालसदृशानि लक्ष्यन्ते। तेषां फलानां रस ऊर्ध्वनुत्क्रम्य भूमावपतत्। पतित्वा च सोमलतासदृशीनां लतानां सोमप्रतिनिधि भूतानामङकुररूपाणि करीर शब्दवाच्यान्यभवन्। अत एव सोमाङकुरसदृशत्वातसौम्यानि करीराणि, तदाहुतिश्च सौम्या सती दिवः सकाशाद्वृष्टिं प्रच्यावयति।  
“अग्नौ प्रास्ताऽऽहुतिः सम्यगादित्यमुपतिष्ठते।  
आदित्याज्जायते वृष्टिः” इति स्मृतेः।  
सक्तूनां प्रकृतिद्रव्यं विधत्ते—यत्करीराणीति ।  
संयवनसाधनं माक्षिकद्रव्यं विधत्ते—  
मधुषा समिति। माक्षिका हि नानाविधेभ्य पुष्पभ्यो रसानादाय मधू

[[1248]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(कारीर्युत्तरभागस्थमन्त्रव्याख्यानम्)  
कुर्वन्ति। तेषां च रसानामोषधिजन्यत्वाच्चोभयसारत्वम्। मन्त्रेण संयवनं विधत्ते—  
मान्दा वाशा इति। मान्दादीन्यपां नामानि तैरेना अभिमुखत्वेन प्राप्नोति। किंच, हे देवदत्त समागच्छेति यथा लोके ब्रूयादेवमेवैना अपः स्वनामभिराच्या वयति। कृष्णाजिनबन्धनमन्त्रं व्याचष्टे—  
वृष्णो अश्वस्येति। यथाऽश्वो वृषा सेचनसमर्थ एवं पर्जन्योऽपि सेचनसमर्थः संन्नुदकपूर्णे (रणे) न कृष्ण एव भूत्वा पश्चाद्वर्षति। अतः कृष्णेन रज्जु रूपेणैनं पर्जन्यं समृद्धं करोति। तच्च वर्षस्यावरोधाय संपद्यते।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे  
दीयतैत्तिरीयसंहिताभाष्ये द्वितीयकाण्डे चतुर्थप्रपाठके  
नवमोऽनुवाकः ।। ९ ।।  

### १० 
(अथ द्वितीयकाण्डे चतुर्थप्रपाठके दशमोऽनुवाकः)।  
देवा॑ वसव्या॒ देवाः॑ शर्मण्या॒ देवाः॑ सपी  
तय॒ इत्या ब॑ध्नाति दे॒वता॑भिरे॒वान्वहं॒ वृर्ष्टि॑-  
मिच्छति॒ यदि॒ वर्षे॒त्ताव॑त्ये॒व हो॑तव्यं॑ यदि॒ न  
वर्षे॒च्छ्वो भू॒ते ह॒विर्निवपेदहोरा॒त्रे वै मि॒त्राव  
रु॑णावहोरा॒त्राभ्यां॒ खलु॒ वै प॒र्जन्यो॑ वर्षति॒  
नक्तं॑ वा॒ हि दिवा॑ वा॒ वर्ष॑ति मि॒त्रावरु॑णा॒-  
वेव स्वेन॑ भाग॒धेये॒नोप॑ धावति॒ तावे॒वास्मै॑  
(१) अ॒हो॒रा॒त्राभ्यां॑ प॒र्जन्यं॑ वर्षयतो॒ऽग्नये  
धाम॒च्छेद॑ पुरो॒डाश॑म॒ष्टाक॑पालं॒ निर्व॑पेन्मा-  
रु॒तꣳ स॒प्तक॑पालꣳ सौ॒र्यमेक॑कपालम॒ग्निर्वा

[[1249]]

प्रपा. ४ अनु. १०) कृष्णयजुर्वेदीयतैत्तिरीयसंहिता।  
(कारीर्युत्तरभागस्थमन्त्रव्याख्यानम्)  
इ॒तो वृष्टि॒मुदी॑रयति म॒रुतः॑ सृ॒ष्टां न॑यन्ति  
य॒दा खलु॒ वा अ॒सावा॑दि॒त्यो न्य॑ङर॒श्मिभिः॑  
पर्या॒वर्त॒तेऽथ॑वर्ष॑ति धाम॒च्छदि॑व॒ खलु॒ वै  
भू॒त्वा व॑र्षत्ये॒ता वै दे॒वता॒ वृष्ट्या॑ ईशते॒ ता  
ए॒व स्वेन॑ भाग॒धेये॒नोप॑ धावति॒ ताः (२)  
ए॒वास्मै॑ प॒र्जन्यं॑ वर्षयन्त्यु॒ताव॑र्षिष्य॒न्वर्ष॑त्ये॒व  
सृ॒जा वृष्टिं दि॒व आऽद्भिः स॑मु॒द्रं पृ॒णेत्या॑हे॒-  
माश्चै॒वामूश्चा॒पः सम॑र्धय॒त्यथो आ॒भिरे॒वामूर  
च्छै॑त्य॒ब्जा अ॑सि प्रथम॒जा बल॑मसि समु॒-  
द्रिय॒मित्या॑ह यथाय॒जुरे॒वैतदुन्न॑म्भय पृथि॒वी-  
मिति॑ वर्षा॒ह्वां जु॑होत्ये॒षा वा ओष॑धीनां वृ-  
ष्टि॒वनि॒स्तयै॒व वृष्टि॒मा च्या॑वयति॒ ये दे॒वा  
दि॒विभा॑गा॒ इति॑ कृष्णाजि॒नमव॑ धूनोती॒म  
ए॒वास्मै॑ लो॒काः प्री॒ता अ॒भीष्टा॑ भवन्ति  
(३)।।  
(अ॒स्मै॒ धा॒व॒ति॒ ता वा एक॑विꣳ शतिश्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके दशमोऽनुवाकः ।। १० ।।  
(अथ द्वितीयाष्टके चतुर्थप्रपाठके दशमोऽनुवाकः)।  
प्राच्याङ्गमन्त्राः कारीर्या व्याख्याता नवमे स्फुटम्।  
अथोत्तरभागस्थमन्त्रा दशमे व्याख्यायन्ते।

[[1250]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(कारीर्युत्तरभागस्थमन्त्रव्याख्यानम्)  
तत्र त्रिषु दिनेषु क्रमेण च्छदिस्त्रये सक्तुबन्धनार्थं मन्त्रान्विनियुङक्ते—  
देवा इति। तत्तन्मन्त्रोक्ताभिर्देवताभिरनुगृहीतः प्रतिदिनं वृष्टिमिच्छति।  
तत्र वर्षावर्षपक्षयोर्व्यवस्थया सक्तुहोमं पुरोडाशनिर्वापं च विधत्ते—  
यदि वर्षेदिति। तावत्ये सक्तुबन्धने कृते सति वर्षणपक्षे पुरोडाशनिर्वापमन्तरेण पिण्डिर्जुहुयात्। प्रथमदिने वृष्टो सन्यां पिण्डत्रयहोमेनैव कर्मसमाप्तिः। तथा द्वितीयतृतीययोर्दिनयोः। त्रिष्वपि दिनेषु वृष्ट्यभावे चतुर्थदिने पुरोडाशनिर्वापं कुर्यात्।  
अहोरात्रावसक्तं भवतीति वदता सूत्रकारेणात्यन्तसंयोगवाचिनीं द्वितीयां प्रयुञ्जानेनाहोरात्रयोर्निरन्तरं बन्धनं यदुक्तं तद्विधिमर्थंवादेनोन्नयति—  
अहोरात्रे इति। अह्नः सूर्यप्रकाशयुक्तत्वान्मित्रत्वम्। रात्रेरन्धकारेण लीन (णाऽऽवरक) त्वाद्वरुणत्वम्। पर्जन्यश्चाहोरात्राभ्यामन्तरेण त्रर्षितुं न क्षमः। कुतः। कालान्तरस्याभावात्। तथा सति रात्रौ दिवसे वा सर्वदा विर्षिष्यतीति ज्ञातुमशक्यत्वान्निरन्तरं बन्धनीयम्। तेन तुष्टौ मित्रावरुणौ वर्षयतः—  
हविर्निर्वपेदिति सामान्येन् यदुक्तं तदेव विशेषतः प्रपञ्चयति—  
अग्नय इति। धामा ह यत्ते अजरेति याज्यानुवाक्ययोर्धामशब्दोपेतत्वद्धामच्छदग्निः। तदर्थस्तु धामान्यस्मदद्गृहादीन्यन्धकारापादिकया वृष्ट्याऽऽच्छादयतीति धामच्छत्तस्मै निर्वाप। अग्नौ प्रास्ताऽऽहुतिरितिस्मृत्यनुसारेणाग्निरस्माल्लोकादाहुत्यादित्यद्वारा वृष्टिमुत्पादयति। सृष्टामुत्पादितां तां वृष्टिं मरुतो यत्र तत्र नयन्ति। यस्मिन्कालेऽसावादित्यो न्यग्भूतैस्तीव्रै रश्मिभिः परि आवर्ततेऽतिशयेन संतापं करोति तदा पर्जन्यद्वारा वर्षति। वर्षन्स धामानि गृहादीन्याच्छादयन्निव बहुलमेघयुक्तो भूत्वा वर्षंति। तथा सत्यग्निमरुत आदित्य इत्येता एव देवता वृष्टिनियमनाय समर्थाः। ताश्च हविर्भिस्तुष्टा यजमानार्थं वर्षयन्ति यद्यपि पर्जन्यः स्वयमेवावर्षिष्यन्निव पूर्वं स्थितस्तथाऽप्येताभिर्देवताभिः प्रेरितः क्षणमात्रेण पुरो वातादिसामग्रीं संपाद्य सर्वथा वर्षत्येव।  
आमस्थालीपूरणमन्त्रं व्याचष्टे—  
सृजा वृष्टिमिति। अद्भिः पृणेत्येनेनेमा भूलोकस्था अपः समर्धयति।

[[1251]]

प्रपा. ४ अनु. १) कृष्णयजुर्वेदीयतैत्तिरीयसंहिता।  
(त्रैघातवीयेष्टिविधिः)  
सृजा वृष्टिमित्यनेनामूः स्वर्गस्था अपः समर्धायति। किंचाऽऽभिरेव भूलोकस्थाभिरद्भिरमूरच्छैति स्वर्गस्था अपः प्राप्तुं गच्छति—  
कृष्णाविप्रोक्षणमन्त्रस्य स्पष्टार्थतां दर्शयति—  
अब्जा इति। पुनर्नवायां होमं विधत्ते—  
उन्नम्भयेति। एषा वै पुनर्नवैवौषधीनां सर्वासां मध्ये वृष्टिवनिर्वृष्टिभाक्। वर्षर्तौ बहुलतरसमुद्भवात्। मन्त्रान्तरं विनियुङ्क्ते—  
ये देवा इति। दिवि भागा अन्तरिक्षभागाः पृथिवीभागा इत्युक्तत्वाल्लोकाः प्रीताः सन्तो यजमानायाभीष्टप्रदा भवन्ति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजु-  
र्वेदीयतैत्तिरीयसंहिताभाष्ये द्वितीयकाण्डे चतुर्थप्रपाठके  
दशमोऽनुवाकः ।। १० ।।  

### ११ 
(अथ द्वितीयाष्टके चतुर्थप्रपाठके एकादशोऽनुवाकः)।  
सर्वा॑णि छन्दा॑ꣳ स्ये॒तस्या॒मिष्ट्या॑म॒नूच्या॒नी  
त्या॑हुस्त्रि॒ष्टु॒भो वा ए॒त॒द्वीर्य॑ यत्क॒कुदु॒ष्णिहा॒  
जग॑त्यै॒ यदु॑ष्णिहक॒कुभा॑व॒न्वाह॒ तेनै॒व सर्वा॑णि॒  
छन्दा॒ꣳ स्येव॑ रुन्धे गाय॒त्री वा एषा॒ यदु॒ष्णि-  
हा॒ यानि॑ च॒त्वार्यध्य॒क्षरा॑णि॒ चतु॑ष्पाद ए॒व  
ते प॒शवो॒ यथा॑ पुरो॒डाशे॑ पुरो॒डाशोऽध्ये॒वमे॒व  
तद्यदृ॒च्यध्य॒क्षरा॑णि॒ यज्जग॑त्या (१) प॒रि॒-  
द॒ध्यादन्तं॑ य॒ज्ञं ग॑मयेत्त्रि॒ष्टुभा॒ परि॑ दधाती-  
न्द्रि॒यं वै वी॒र्यं त्रि॒ष्टुभि॑न्द्रि॒य ए॒व वी॒र्ये॑ य॒ज्ञं  
प्रति॑ष्ठापयति॒ नान्तं॑ गमय॒त्यग्ने॒ त्री ते॒ वाजि॑-  
ना॒ त्री॒ प॒धस्थेति त्रिव॑त्या॒ परि॑ दधाति सरू

[[1252]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(त्रैधातवीयेष्टिविधिः)  
प॒त्वाय॒ सर्वो॒ वा ए॒ष य॒ज्ञो यत्त्रै॑धात॒वीयं॒  
कामा॑यकामाय॒ प्र यु॑ज्यते॒ सर्वे॑भ्यो॒ हि का  
मे॑भ्यो य॒ज्ञः प्र॑यु॒ज्यते॑ त्रैधात॒वीये॑न यजेता  
भि॒चर॒न्त्सर्वो॒ वै (२) ए॒ष यज्ञो॒ यत्त्रै॑धा॒त-  
वीय॒ꣳ सर्वे॑णैवैनं॑ य॒ज्ञेना॒भि च॑रति स्तृणु॒त  
ए॒वैन॑मे॒तयै॒व य॑जेताभिच॒र्यमा॑णः॒ सर्वो॒ वा  
ए॒ष य॒ज्ञो यत्त्रै॑धात॒वीय॒ꣳ सर्वे॑णै॒व य॒जेन॑ य  
जते॒ नैन॑मभि॒चर॑न्स्तृणुत ए॒तयै॒व य॑जेत स॒-  
हस्रे॑ण य॒क्ष्यमा॑णः॒ प्रजा॑तमे॒वैन॑द्ददात्ये॒तयै॒व  
य॑जेत स॒हस्रे॑णेजा॒नोऽन्तं॒ वा ए॒ष प॑शू॒नां ग॑  
च्छति (३) यः स॒हस्रे॑ण॒ यज॑ते प्र॒जाप॑तिः॒  
खलु॒ वै प॒शून॑सृजत॒ ताꣳ स्त्रै॑धात॒वीये॑नै॒वासृ॑  
जत॒ य ए॒वं वि॒द्वाꣳ स्त्रै॑धात॒वीये॑न प॒शुका॑मो॒  
यज॑ते॒ यस्मा॑दे॒व योनेः॑ प्र॒जाप॑तिः प॒शूनसृ॑-  
जत॒ तस्मा॑दे॒वैना॑न्त्सृजत॒ उपै॑नमुत्त॑रꣳ स॒हस्रं॑  
नमति दे॒वता॑भ्यो॒ वा ए॒ष आ वृ॑श्च्यते॒ यो  
य॒क्ष्य इत्यु॒क्त्वा न यज॑ते त्रेधातवीये॑न य-  
जेत॒ सर्वो॒ वा ए॒ष य॒ज्ञः (४) यत्त्रै॑धात॒वी  
य॒ꣳ सर्वे॑णै॒व य॒ज्ञेन॑ यजते॒ न दे॒वता॑भ्य॒ आ  
वृ॑श्च्यते॒ द्वाद॑शकपालः पुरो॒डाशो॑ भवति॒  
ते त्रय॒श्चतु॑ष्कपालास्त्रिष्षमृद्ध॒त्वाय॒ त्रयः॑ पु  
रो॒डाशा॑ भवन्ति॒ त्रय॑ इ॒मे लो॒का एषां लो॒-

[[1253]]

प्रपा. ४ अनु. ११) कृष्णयजुर्वेदीयतैत्तिरीयसंहिता।  
(त्रैधातवीयेष्टिविधिः)  
काना॒माप्त्या॒ उत्त॒रउत्तरो॒ ज्याया॑न्भवत्ये॒व-  
मि॑व॒ हीमे लो॒का य॑व॒मयो॒ मध्य॑ ए॒तद्वा अ-  
न्तरि॑क्षस्य रू॒पꣳ समृ॑द्ध्यै॒ सर्वे॑षामभिग॒मय॒-  
न्नव॑ द्य॒त्यछ॑म्बट्कार॒ꣳ हिर॑ण्यं ददाति॒ तेज॑  
ए॒व (५) अव॑ रुन्धे ता॒र्प्य द॑दाति प॒शूने॒-  
वाव॑ रुन्धे धे॒नुं द॑दात्या॒शिष॑ ए॒वाव॑ रुन्धे॒  
साम्नो॒ वा ए॒ष वर्णो॒ यद्धिर॑ण्यं॒ यजु॑षां ता॒-  
र्प्यमु॑क्थाम॒दानां॑ धे॒नुरे॒ताने॒व सर्वा॒न्वर्णा॒नव॑  
रुन्धे ।। ६ ।।  
(जग॑त्याऽभि॒च॒रन्त्सर्वो॒ वै ग॑च्छति य॒ज्ञस्तेज॑ ए॒व॒ त्रि॒ꣳशच्च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके एकादशोऽनुवाकः ।। ११ ।।  
(अथ द्वितीयकाण्डे चतुर्थप्रपाठकः एकादशोनुवाकः)।  
अनुवाके तु दशमे कारीरीष्टिः समापिता।  
अथैकादशे त्रैधातवीयेष्टिर्विधीयते। तत्राऽऽदौ सामिधेनीषु द्वे धाय्ये विधत्ते—  
सर्वाणि छन्दा ꣳ सीति। एतस्यां त्रैधातवीयेष्टौ सामिधेनीरूपेण सर्वाण्यपि च्छन्दांस्यनुवक्तव्यानीत्यभिज्ञा आहुः। तत्तु सर्वच्छन्दोनुवचनं कथं घटत इति तदुच्यते—ककुच्छन्दस्त्रिष्टुभः सारम्, उष्णिक्छन्दो जगत्याः सारम्। अतस्तदुभयानुवचनेन सर्वच्छन्दोनुवचनं संपद्यते। प्र सो अग्ने तवोतिभिरित्येषा ककुतदीयेषु त्रिषु पादेषु मध्यमपादस्य द्वादशाक्षरत्वात्। प्र होमे पूर्व्यं वच इत्येषोष्णिक्तदीयेषु त्रिषु पादेष्वान्तिमपादस्य द्वादशाक्षरत्वात्। एतदुभयवचनेन त्रिष्टुब्जगत्योर्लाभेऽपि गायत्र्या अलाभशङकां वारयितुमन्तर्भावं दर्शयति--

[[1254]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(त्रैधातवीयेष्टिविधिः)  
गायत्री वा इति। उष्णिक्छन्दसोऽष्टाविंशत्यक्षराणि तत्र चतुर्विंशत्यक्षरैर्गायत्र्यन्तर्भूता। यान्यधिकाक्षराणि चत्वारि सन्ति ते चतुष्पात्पशुस्वरूपा एव। पूर्वस्मिन्प्रपाठके त्रिधाताविष्टौ पुरोडाशस्योपरि पुरोडाशान्तरस्थापनं विहितम्। एवमत्रापि विधास्यते। एवं सति यथा पुरोडाशेऽध्युपर्यन्यः पुरोडाशः स्थाप्यते, एवमेवोष्णिक्छन्दस्कायामृचि गायत्रीछन्दोक्षरसंख्याया अधिकाक्षराणि चत्वारीति यत्तदवमन्तव्यम्। अतः पुरोडाशसाम्यायाक्षराधिक्यं युक्तमित्यभिप्रायः। * प्रकृतौ द्वै ऋचावुक्ते आ जुहोत दुवस्यतेति गायत्री सामिधेनी, त्वं वरुण इति जगती भवति, ते अपवदितुं त्रिष्टुभं विधत्ते—  
यज्जगत्येति। उष्णिक्छन्दसो जगतीवीर्यत्वेन निरूपितत्वात्तदेवात्र जगतीशब्देन विवक्ष्यते। तस्मिंश्चोष्णिक्छन्दसि गायत्र्यन्तर्भावस्योक्तत्वाल्लाक्षितलक्षणया जगतीशब्दो गायत्रीं ब्रूते। तथा सति प्रकृतिवद्रयत्र्या परिधानं यत्तदेवात्र जगतीपरिधानमिति विवक्षितत्वात्तत्र बाध इत्युच्यते। अथवा शाखान्तरानुसारेण मुख्ययैव जगत्याऽत्र प्राप्तं परिधानं दूष्यते। तत्परिधाने हि यज्ञं नाशितवान्भवति। अथ त्रिष्टुभा परिदध्यात्सामिधेनीः समापयेदित्यर्थः। त्रिष्टुभ इन्द्रियसामर्थ्यरूपत्वाद्यज्ञं सामर्थ्ये प्रतिष्ठापितवान्भवति। ततो यज्ञं न नाशयति। तां त्रिष्टुभं दर्शयति—  
अग्ने त्री त इति। त्रिशब्दा बहवो यस्यां सन्तीति त्रिवती। सेयं तृतीयकाण्डस्य द्वितीयप्रपाठके समाम्नास्यमानत्वात्तत्रैव व्याख्यास्यते। यथाऽस्यामृचि त्रिशब्दस्तथा त्रैघातवीयकर्मनामन्यपि त्रिशब्दोऽस्तीति सारूप्यम्। सर्वकामसाधनत्वेन यागं विधत्ते—  
सर्वो वा इति। सर्वेषु यज्ञेषु यानि च्छदांसि प्रयोक्तव्यानि तानि सर्वाण्यत्रोष्णिक्कु द्भ्यामेवावरुध्यानीत्युक्तम्। अतोऽयं सर्वयज्ञस्वरूपत्वाद्यस्य यः कामोऽस्ति तेन तदर्थं प्रयोक्तव्यः। यस्माज्जोतिष्टोमादिरखिलो यज्ञः सर्वकामार्थं प्रयुज्यते तस्मात्सर्वज्ञस्वरूपस्यास्य सर्वकामार्थत्वं युक्तम्।  
* प्रकृतावा जुहोत दुवस्यतेति गायत्री सामिधेनीषु परिधानीया भवति तामपवदितुमिति तै. इति ख. पुस्तके पाठान्तरम्।

[[1255]]

प्रपा. ४ अनु. ११) कृष्णयजुर्वेदीयतैत्तिरीयसंहिता।  
(त्रैधातवीयेष्टिविधिः)  
सामान्येन सर्वकामार्थत्वं विधाय विशेषतोऽभिचारहेतुत्वं विधत्ते—  
त्रैधातवीयेनेति। अभिचारपरिहारार्थत्वं विधत्ते—  
एतयैवेति। एतयैव त्रैधातवीयेष्ट्यैव।  
सहस्रदक्षिणाकस्य ज्योतिर्विश्वज्योतिरप्तोर्याममहाव्रतादेरनुष्ठानसिद्धिं प्रति साधनत्वं विधत्ते—  
एतयैवेति। यस्तु सहस्रदक्षिणाकेन यागेन यष्टुमसमर्थः सन्नहं तेन यक्ष्य इति कामयते सोऽयमेतयेष्ट्या यजेत पश्चात्तत्र प्रजातं प्रभूतं बहुविधं सहस्रं दातुं शक्तो भवत्येव। ततस्तादृशकर्मानुष्ठानं सिध्यति।  
अथ सहस्रदक्षिणाकेन यागेनेष्टवत उपरितनहुविधयज्ञसाधनद्रव्यार्थं विधत्ते—  
एतयैवेति। यः पुमान्गोसहस्रदक्षिणाकेन यागेनेष्टवान्भवति स एष पशू नामवसानं प्राप्नोति। तेनोत्तरक्रतूननुष्ठातुमसमर्थो भवति। अतस्तत्सामर्थ्याय पशुकामः सन्प्रजापतिवदेतेनष्ट्वा पशुयोनेरस्मादेव यागात्पशून्प्राप्नोति। तदुत्तर क्रतुषु दातव्यं गोसहस्रमेनं यजमानं प्राप्नोति। यज्ञं संकल्प्याननुष्ठातुः संकल्प भ्रंशपरिहारार्थं विधत्ते—  
देवताभ्यो वा इति। आवृ (व्र) श्चनं सर्वथा विच्छेदो देवताद्रोह इति यावत्।  
अस्मिन्कर्मणि द्रव्यं विधत्ते—  
द्वादशकपाल इति। समूहाकारेण गणनायां द्वादशकपालत्वेऽप्यनुष्ठाने त्रिसंख्याकाश्चतुष्कपालाः कर्तव्याः। तथा त्रिसंख्याया यजमानस्य त्रिवारं समृद्धत्वं संपद्यते। पुरोडाशसंख्यां प्रशंसति—  
त्रयः पुरोडाशा इति। पूर्वप्रपाठकोक्तत्रिधाताविव प्रमाणवैषम्यं विधत्ते –  
उत्तरउत्तर इति । चोदकप्राप्तं व्रीहिमयत्वपवादितुं यवमयं विधत्ते—  
यवमयो मध्य इति। भूलोकवर्तिनो मनुष्याः। स्वर्गलोकवर्तिनः सूर्यचन्द्रादयश्च विस्पष्टमुपलभ्यन्त इत्यस्ति तयोरेकविधत्वम्। अन्तरिक्षवर्तिनस्तु यक्षगन्धर्वादयो नोपलभ्यन्त इति वैलक्षण्यम्। एवं यवमयस्येतरवैलक्षण्यादन्तरिक्षरू

[[1256]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(त्रैधातवीयेष्टिविधिः)  
पत्वम्। तच्च समृद्ध्यै संपद्यते। त्रिधातुवत्त्रिष्वपि पुरोडाशेषु सकृदेव हस्तस्पर्शे नावदानं विधत्ते—  
सर्वेषामिति। यदुक्तं सूत्रकारेण “हिरण्यं तार्प्यं धेनुरिति दक्षिणा” इति तदेतद्विधत्ते—  
हिरण्यमिति। हिरण्यस्य तेजस्वित्वात्तद्दानेन तेजःप्राप्तिः। तार्प्यस्य घृताक्तवस्त्रत्वात्तद्दानेन पशुप्राप्तिः। धेनोः कामधेनुत्वसाम्यात्तद्दानेनाऽऽशिषां प्राप्तिः सर्व तेजः सामरूप ꣳ ह शश्वदित्याम्नानाद्धिरण्यस्य सामवर्णत्वम्। यजुर्वेदं क्षत्त्रियस्याऽऽहुर्योनिमित्याम्नातत्वात्तार्प्यस्य च राजसूये क्षत्त्रियेण परिहितत्वादीदृशं संबन्धमभिप्रेत्य तार्प्यं यजुषां वर्णः स्वरूपमित्युच्यते। उक्थैः शस्त्रैर्देवतानां जायमाना प्रदा यास्वृक्षु ता ऋच उक्थामदास्तासां नवप्रसूतधेनुवद्वर्षणहेतुत्वाद्धेन्वा ऋग्वर्णत्वम्। उक्तद्रव्यत्रयदानेनोक्तान्वर्णान्प्राप्नोति।  
अथ मीमांसा।  
षष्ठाध्यायस्य द्वितीयपादे चिन्तितम्—  
“असमाप्यं समाप्यं वा काम्यं कामे निवर्तिते।  
आद्यः प्रयोजनाभावादन्त्यो निन्दादिसंश्रवात्।।”  
चित्रया यजेत पशुकामः, कारीर्या वृष्टिकामो यजेत इत्यादिषु कामप्रेरितेन पुरुषेण कर्मोपक्रान्तम्। तस्य च समाप्तेः प्रागेव केनचिन्निमित्तेन तत्फलप्राप्तौ दौषदर्शनेन वा कामो निवर्तते तदानीं कर्मानुष्ठाने प्रयोजनभावान्न समापनीयमिति चैन्मैवम्। प्रक्रान्तस्य कर्मणोऽसमाप्तौ निन्दाप्रायश्चित्तयोः श्रवणात्। “देवताम्यो वा एष आवृश्च्यते यो यक्ष्य इत्युक्त्वा न यजते त्रैधातवीयेन यजेत” इति तदुभयं श्रुतम्। तस्मात्समापनीयम्।।  
इति श्रीमत्सायणाचार्यविरचिते माधवीये वेदार्थप्रकाशे कृष्ण-  
यजुर्वेदीयतैत्तिरीयसंहिताभाष्ये द्वितीयकाण्डे चतुर्थप्रपाठक  
एकादशोऽनुवाकः ।। ११ ।।

[[1257]]

प्रपा. ४ अनु. १२) कृष्णयजुर्वेदीयतैत्तिरीयसंहिता।  
(त्रैधातवीयद्रव्योद्देशेनेन्द्राविष्णुदेवताकत्वसहस्र दक्षिणोयोविधिः)  

### १२ 
(अथ द्वितीयाष्टके चतुर्थप्रपाठके द्वादशोऽनुवाकः)।  
त्वष्टा॑ ह॒तपु॑त्रो॒ वीन्द्र॒ꣳ सोम॒माऽह॑र॒त्तस्मि॒  
न्निन्द्रं॑ उपह॒वमै॑च्छत॒ तं नोपा॑ह्वयत पु॒त्रं  
मे॑ऽवधी॒रिति॒ य य॑ज्ञवेश॒सं कृ॒त्वा प्रा॒सहा॒  
सोम॑मपिब॒त्तस्य॒ यद॒त्यशि॑ष्यत॒ तत्त्वाष्टा॑ऽऽह  
व॒नीय॒मुप॒प्राव॑र्तय॒त्स्वाहेन्द्र॑शत्रुर्वर्ध॒स्वेति॒ स  
याव॑दू॒र्ध्वः प॑रा॒विध्य॑ति॒ ताव॑ति स्व॒यमे॒व व्य॑-  
रमत यदि॑ वा॒ ताव॑त्प्रव॒णम् (१) आ॒सी॒  
द्यदि॑ वा॒ ताव॒दध्य॒ग्नेरासी॒त्स सं॒भव॑न्न॒ग्नीषो-  
मा॑व॒भि सम॑भव॒त्स इ॑षुमा॒त्रमि॑षुमात्रं॒ विष्व॑-  
ङ्ङवर्धत॒ स इ॒माल्लोँ॒कान॑वृणो॒द्यदि॒माल्लो॒कान  
वृ॑णो॒त्तद्वृ॒त्रस्य॑ वृत्र॒त्वं तस्मा॒दिन्द्रो॑ऽबिभे॒दपि॒  
त्वष्टा॒ तस्मै॒ त्वष्टा॒ वज्र॑मसिञ्चत्तपो वै स वज्र॒  
आसी॒त्तमु॒द्य॑न्तुं॒ नाश॑क्नो॒दथ वै तर्हि॒ विष्णुः॑  
(२) अ॒न्या दे॒वता॑ऽऽसी॒त्सो॑ऽब्रवी॒-  
द्विष्ण॒वेही॒दमा ह॑रिष्यावो॒ येना॒यमि॒दमिति॒  
रा विष्णु॑स्त्रे॒धाऽऽत्मानं॒ वि न्य॑धत्त पृथि॒व्यां  
तृती॑यम॒न्तरि॑क्षे॒ तृती॑यं दि॒वि तृती॑य॒मासीत्ते-  
पर्याव॒र्ताद्ध्यबि॑भे॒द्यत्पृ॑थि॒व्यां तृती॑य॒मासी॒त्ते-  
नेन्द्रो वज्र॒मुद॑यच्छ॒द्विष्ण्व॑नुस्थितः॒ सो॑ऽ  
ब्रवी॒न्मा मे॒ प्र हा॒रस्ति॒ वा इ॒दम् (३)  
मयि॑ वी॒र्यं तत्ते॒ प्र दा॑स्या॒मीति॒ तद॑स्मै॒ प्राय॑-

[[1258]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(त्रैधातवीयद्रव्योद्देशेनेन्द्रविष्णुदेवताकत्वसहस्रदक्षिणयोविधिः)  
च्छ॒त्तत्प्रत्य॑गृह्णा॒दधा॒ मेति॒ तद्विष्ण॒वेऽति॒  
प्राय॑च्छ॒त्तद्विष्णुः॒ प्रत्य॑गृह्णाद॒स्मास्विन्द्र॑  
इन्द्रि॒यं द॑धा॒त्विति॒ यद॒न्तरि॑क्षे॒ तृती॑यमासी॒  
त्तेनेन्द्रो॒ वज्र॒मुद॑यच्छ॒द्विष्ण्व॑नुस्थितः॒ सो॑ऽ  
ब्रवी॒न्मा मे॒ प्र हा॒रस्ति॒ वा इ॒दम् (४)  
मयि॑ वी॒र्य॑ तत्ते॒ प्र दास्या॒मीति॒ त॑दस्मै॒ प्रा-  
य॑च्छ॒त्तत्प्रत्य॑गृह्णा॒द्दविर्मा॑ऽधा॒ इति॒ तद्वि  
ष्ण॒वेऽति॒ प्राय॑च्छ॒त्तद्विष्णुः॒ प्रत्य॑ गृह्णाद॒  
स्मास्विन्द्र॑ इन्द्रि॒यं द॑धा॒त्विति॒ यद्दि॒वि तृती॑-  
य॒मासी॒त्तेनेन्द्रो॒ व॒ज्रमुद॑यच्छ॒द्विप्ण्व॑नुस्थितः॒  
सो॑ऽब्रवी॒न्मा मे॒ प्र हा॒र्येना॒हम (५) इद॒-  
मस्मि॒ तत्ते॒ प्र दा॑स्या॒मीति॒ त्वी ३ इत्य॑ब्र-  
वीत्सं॒धां तु सं द॑धावहै॒ त्याये॒व प्र वि॑शा॒नी-  
ति॒ यन्मां प्रवि॒शेः किं मा॑ भुञ्जा॒ इत्य॑ब्रवी॒-  
त्त्वामे॒वेन्धी॑य॒ तव॒ भोगा॑य॒ त्वां प्र वि॑शेय॒-  
मित्य॑बवी॒त्तं वृ॒त्रः प्रावि॑शदु॒दरं॒ वै वृ॒त्रः क्षु-  
त्खलु॒ वै म॑नु॒ष्य॑स्य॒ भ्रातृ॑व्यो॒ यः (६) एवं॒  
वेद॒ हन्ति॒ क्षुधं॒ भ्रातृव्यं॒ तद॑स्मै॒ प्राय॑च्छ॒त्त-  
त्प्रत्य॑गृह्णा॒न्त्रिर्मा॑ ऽधा॒ इति॒ तद्विष्णवे॒ऽति॒  
प्राय॑च्छ॒त्तद्विष्णुः प्रत्य॑गृह्णाद॒स्मास्विन्द्र॑  
इन्द्रि॒यं द॑धा॒त्विति॒ यत्त्रिः प्राय॑च्छ॒त्त्रिः प्र॒-  
त्यगृह॒णात्त॒त्त्रिधा॒तो॑स्त्रि॒धातु॒त्वं यद्वि॒ष्णु॑र

[[1259]]

प्रपा. ४ अनु. १२) कृष्णयजुर्वेदीयतैत्तिरीयसंहिता।  
(त्रैधातवीयद्रव्योद्देशेनेन्द्राविष्णुदेवताकत्वसहस्रदक्षिणयोविधिः)  
न्वति॑ष्ठत॒ विष्ण॒वेऽति॒ प्राय॑च्छ॒त्तस्मा॑यैन्द्रा-  
वैष्ण॒वꣳ ह॒विर्भ॑वति॒ यद्वा इ॒दं किं च॒ तद॑-  
स्मै॒ तत्प्राय॑च्छ॒दृचः॒ सामा॑नि॒ यजू॑ꣳषि स॒-  
हस्रं॒ वा अस्मै॒ तत्प्राय॑च्छ॒त्तस्मा॑त्स॒ह॒स्र॒दक्षि-  
णम् (७) ।।  
(प्र॒व॒णं॒ विष्णु॒र्वा इ॒दमि॒दमहं यो य॑व॒त्येक॑विꣳ शतिश्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके द्वादशोऽनुवाकः ।। १२ ।।  
(अथ द्वितीयकाण्डे चतुर्थप्रपाठके द्वादशोऽनुवाकः)।  
त्रैधातवीयतद्द्रव्ये एकादश उदीरिते।  
अथ द्वादशे तस्य द्रव्यस्येन्द्राविष्णुदेवताकत्वं सहस्रदक्षिणां च विधास्यन्नादौ कर्मनाम्नि विधातुत्वसंपादनायोपाख्यानं दर्शयति—  
त्वष्ट हतपुत्र इति। विश्वरूपनाम्नस्त्वष्टुपुत्रस्येन्द्रेण कृतो वध उपरितनप्रपाठकस्य प्रथमनुवाके स्पष्टी भविष्यति। स च हतपुत्रास्त्वष्टा कोपादिन्द्ररहितं सोमयागं कर्तुमुद्यतः। तस्मिन्यागे मामाह्वयेत्येवमिन्द्रोऽब्रवीत्। स तु त्वष्टा तं पुत्रं मेऽवधीरित्यवदत्। तमिन्द्रं नोपाह्वयत। स चेन्द्रो यज्ञस्य विधातं कृत्वा बलात्कारेण सोमं पीतवान्।  
अथ त्वष्टुरभिचारहोमेनेन्द्रवधहेतोः पुरुषस्योत्पत्तिं दर्शयति—  
तस्य यदिति। तस्येन्द्रेण बलात्पीतस्य सोमस्य संबन्धि रसरूपं यदल्पमत्यशिष्यत तद्गृहीत्वा त्वष्टाऽभिचारं कर्तुमाहवनीयमुपेत्य होमेनाग्निं वैर्युत्पादनाय प्रवृत्तमकरोत्। तस्मिन्होमे मन्त्रमिममुच्चारितवान्स्वाहेन्द्रशत्रुर्वर्धस्वेति। तस्यायमर्थः हेऽग्ने तुभ्यमिदं स्वाहुतं, पुनरिन्द्रस्य शातयिता कश्चित्पुरुषो भूत्वा वर्धस्वेति। सोऽग्निर्यावता कालेनोर्ध्वज्वालारूपो भूत्वा पराभूतमिन्द्रं कर्तुं विध्या-

[[1260]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(त्रैधातवीयद्रव्योद्देशेनेन्द्राविष्णुदेवताकत्वसहस्रदक्षिणयोविधिः)  
मीत्युद्यतो भवति तावति काले वह्निः स्वयमेव त्वरतोऽभूज्ज्वाला शान्तेत्यर्थः। तत्र मन्त्रगतस्वरापराधो निमित्तम्। तथा हि, इन्द्रस्य शातयितेन्द्र शत्रुरिति विवक्षायां तत्पुरुषसमासस्यान्तोदात्तत्वेनं भवितव्यम्। आद्युदात्तस्त्वयं शब्दः प्रयुक्तः। स च बहुव्रीहितां द्योतयति। “बहुव्रीहो प्रकृत्या पूर्वपदम्” इति पूर्वपदाद्युदात्तत्वविधानात्। सति बहुव्रीहाविन्द्रः शातयिता यस्येत्प्रर्थो भवति। सोऽयं मन्त्रगतः स्वरापराधः अपराधाभावे सत्युन्नतया ज्वालया यजमानस्य कार्यसिद्धिः सूचिता भवति। अपराधे त्ववनतया ज्वालया यजमानस्य कार्यसिद्ध्यभावः सूच्यते। यद्यत्र कार्यासिद्ध्यभावसूचनायाग्निः (ग्नेः) प्रवणमवनतमासीत्, यदि वा कार्यसिद्धेः सूचनार्थमग्निज्वा (ग्नेर्ज्वा) लयाऽधिका वृद्धिरभूत्, तद्यथा तथा वा तिष्ठतु। स त्वग्निः पुरुषरूपेण संभवन्नेवाग्नीषोमावभिव्याप्य समुत्पन्नो होमाघाराङ्गाराभिमानिनमग्निदेवं हूयमानरसाभिमानिनं सोमदेवं च स्वमुखे मक्षिप्योभयोः पार्श्वयोरूर्ध्वाधोदन्तपङ्क्तिभ्यां दष्टवानित्यर्थः। एतच्चोपरितनप्रपाठके “नावब्रूतामभिसंदष्टौ वै स्वः” इत्यत्र स्पष्टी भविष्यति। एतस्योत्पन्नस्य पुरुषस्य वृत्रत्वं दर्शयति—  
स इषुमात्रमिति। इषुपातो यावति देशे भवति तावन्तं देशं सर्वासु दिक्षु व्याप्य प्रतिदिनमयमवर्धत, तेन सर्वलोकावरणादस्य वृत्रत्वम्। अथास्य वृत्रस्य वधाय साधनभूतस्य वज्रस्योत्पत्तिं दर्शयति—  
तस्मादिति। तस्मात्सर्वलोकावरकाद्वृत्रादिन्द्रोऽबिभेत्। यथेन्द्रस्तथा त्वष्टाऽप्यबिभेत्। त्रिष्वपि लोकेष्वनेनावृतेषु त्वष्टुरिन्द्रस्य चोभयोः समान एव स्थानाभावः। ततस्त्वष्टा तं वृत्रं हन्तुं तेनेन्द्रेण सह मैत्रीं कृत्वा तस्या इन्द्राय वज्रमसिञ्चत्। अस्त्ररूपत्वायाभिमन्त्रितेन जलेन तदीयं वज्रं प्रक्षाल्य तस्मै दत्तबानित्यर्थः। सोऽयमिन्द्रसंबन्धी वज्रोऽभिमन्त्रितत्वात्तपोरूप एवाऽऽसीत्। तपोरूपस्य तस्य वज्रस्योद्यमनाय विष्णु सहकार्यपेक्षामिन्द्रस्य दर्शयति—  
तमुद्यन्तुमिति। येदेन्द्र उद्यमने शक्तो नाभूत्तदानीं तस्येन्द्रस्य पुरतो विष्णुर्नाम काचिद्देवताऽऽसीत्तं विष्णुमेवं प्रार्थितवान्वृत्रस्य वीर्यं स्मृत्वा भयमापन्नस्य मम हस्तो वज्रमुद्यन्तुं न प्रभवति। यन वीर्येणायं वत्र इदं जगद्व्प्राप्तवान्

[[1261]]

प्रपा. ४ अनु. १२) कृष्णयजुर्वेदीयतैत्तिरीयसंहिता।  
(त्रैधातवीयद्रव्योद्देशेनेन्द्राविष्णुदेवताकत्वसहस्रदक्षिणयोविधिः)  
तादृशं वीर्यमावामुभावस्माद्वृत्रादाहरिब्यावः। अतो हे विष्णो मम सहकारित्वभागच्छेति। प्रार्थितस्य विष्णोः साहाय्याचरणप्रकारं दर्शयति—  
स विष्णुरिति। विष्णुर्मूर्तित्रयं संपाद्य रक्षणाय लोकत्रये स्थापितवान्। यस्मादस्य वृत्रस्याभिपर्यावर्तात्सर्वदिग्व्यापिरूपाया वृद्धेरयमिन्द्रोऽबिभेत्तस्मादिन्द्रभीतिनिवारणाय मूर्तिप्रयस्थापनं युक्तमित्यभिप्रायः। मूर्तित्रयस्थापनादूर्ध्वं प्रवृत्तमिन्द्रव्यापारं दर्शयति—  
यत्पृथिव्यामिति। विष्णुना स्वकीयवक्ष्यमाणद्वयापक्षेया तृतीयं शरीरं पृथीव्यां यत्स्थापितमासीत्तेन युक्त स इन्द्रस्तस्य विष्णोः पृष्ठतः स्श्चितस्तं वज्रमुदयच्छत्। तदानीं स वृत्रो भीतः सन्निन्द्रमिदमब्रवीत्-हे इन्द्र मे शरीरं मा प्रहारस्ति वा इदं किंचिन्मयि वीर्य पृथिवीव्याप्तिक्षमं तत्सर्वं तुभ्यं दास्यामीत्युक्त्वा तदिन्द्राय दत्तवान्। स चेन्द्रस्तत्स्वी चकार। स्वीकृत्य च मां धारयेति ब्रुवन्विष्णवे तद्वीर्यमत्यादरेण प्रायच्छत्। स च विष्णुरस्मासु मध्येऽयमिन्द्रो वीर्यं धारयत्वित्यभिप्रेत्येन्द्रार्थं तद्वीर्यं प्रत्यगृह्णात्। ईदृशमिन्द्रकृत्यं द्वितीयपर्याये दर्शयति—  
यदन्तरिक्ष इति। हे विष्णो पूर्वं सकृद्वीर्यग्रहणेन मां धारितवानसि, तदपेक्ष्य द्विर्मां धारयेति ब्रुवन्वीर्यं प्रायच्छत्। तृतीयपर्याये तस्येन्द्रस्य कृत्यं दर्शयति—  
यद्दिवीति। येन वीर्येणाहमिदं जगदव्याप्तवानास्मि तत्सर्वं ते प्रदास्यामीत्युक्त इन्द्रोऽङ्गी चकार। अङ्गीकारार्थोऽयं त्वीशब्दः। अस्तु तथेत्यर्थः। तस्य वीर्यस्य प्रदानात्प्रागेवेन्द्रवृत्रयोः संधिं दर्शयति—  
संधां तु समिति। तुशब्दो वक्तव्यशेषसद्भावद्योतनार्थः। तत्सर्वं वीर्यं तुभ्यं दास्यामीति (मि) किंत्वन्यच्छेषं वक्तव्यमस्ति। तावदुभौ संधानं करवाव। कीदृशं संधानमिति तदुच्यते—हे इन्द्र त्वामेवाहं प्रविशानीति। तत इन्द्र एवमब्रवीद्यदि त्वं मां प्रविशेस्तदा किं मामेव भोक्ष्यस इति। ततो बृत्र इदमब्रवीन्नाहं त्वां भोक्ष्ये, किंतु त्वाभिन्धीयोदराग्निपाटवेन प्रकाशयेयं दीपयेयं, तच्च तव बहुविधान्नभोगायोपयुज्येत। ततस्त्वां प्रविशामीत्युक्त्वा तमिन्द्रं

[[1262]]

श्रीमत्सायणाचार्यविरचितभाष्यसमेता— (२ द्वितीयकाण्डे—  
(ऐन्द्राबार्हस्पत्यचरुविधिः)  
वृत्रः प्राविशत्। प्रविष्टश्च वृत्रो बह्वन्नपूरणक्षममवकाशरूपमुदरमभवत्। लोकेऽपि मनुष्योदरे वर्तमाना क्षुदेवात्यन्तबाधकत्वात्सहजो भ्रातृव्यः। एतद्वेदनस्य क्षुदपघातः फलम्। तस्य वृत्रस्य प्रवेशात्पूर्वं द्युलोकगतवीर्यदानं यदस्ति तदिदानीं दर्शयति—  
तदस्मा इति। पूर्ववद्व्याख्येयम्। इदानीं त्रिधातुनिर्वचनं दर्शयति—  
यत्त्रिः प्रेति। वृत्रस्य त्रिवारप्रदानेनेन्द्रस्य त्रिवारप्रतिग्रहेण च वीयर्रूपस्य पुरोडाशस्य हविषास्त्रिधा भिन्नस्य त्रिधातुनाम संपन्नम्। त्रयो धातवश्चतुष्कपालरूपा भेदा यस्य द्वादशकपालपुरोडाशस्य सोऽयं त्रिधातुः। त्रिसंख्यातस्य हविषो व्यासक्तदेवतां विधत्ते—  
यदविष्णुरिति। यस्माद्विष्णुरनुकूलत्वेन स्थितस्तस्मै च विष्णवेऽयमिन्द्रोऽत्यादरेण प्रायच्छत्तस्माद्व्यासक्तयोरिन्द्रविष्ण्वोस्तत्र देवतात्वम्। त्रिवारं प्रत्तं तद्वीर्यरूपं हविर्वेदत्रयरूपेण प्रशंसति—  
यद्वा इदमिति। अत्र च या हिरण्यदक्षिणा पूर्वमुक्ता तस्याः संख्याविधिमुन्नयति—  
सहस्रमिति। यस्मात्सहस्रभेदाभिन्नं वीर्यं दत्तवांस्तस्मात्सहस्रदक्षिणाकमिदंकर्म द्रष्टव्यम्।।  
इति श्रीमत्सायणाचार्यविरचिते माधवीये वेदार्थप्रकाशे कृष्णय-  
जुर्वेदीयतैत्तिरीयसंहिताभाष्ये द्वितीयकाण्डे चतुर्थप्रपाठके  
द्वादशोऽनुवाकः ।। १२ ।।  

### १३ 
(अथ द्वितीयाष्टके चतुर्थप्रपाठके त्रयोदशोऽनुवाकः।  
दे॒वा वै रा॑ज॒न्या॑ज्जाय॑मानादबिभयु॒स्तम॒न्त-  
रे॒व सन्तं॒ दाम्नाऽपौ॑म्भ॒न्त्स वा ए॒षोऽपो॑ब्धो  
जायते॒ यद्रा॑ज॒न्यो॑ यद्वा ए॒षोऽन॑पोब्धो॒ जा  
ये॑त वृत्रान्घ्नꣳ श्च॑रे॒द्यं का॒मये॑त राज॒न्य॑मन॑-

[[1263]]

प्रपा. ३ अनु. १३) कृष्णयजुर्वेदीयतैत्तिरीयसंहिता।

(ऐन्द्राबार्हस्पत्यचरुविधिः)  
पोब्धो जायेत वृत्रान्घ्नꣳश्च॑रे॒दिति॒ तस्मा॑ ए॒-  
तमै॑न्द्राबार्हस्प॒त्यं च॒रुं निर्व॑पैदै॒न्द्रो वै रा॑ज॒  
न्यो॑ ब्रह्म॒ बृ॒हस्पति॒र्ब्रह्म॑णै॒वैनं॒ दाम्नो॒ऽपो  
म्भ॑नान्मुञ्चति हिर॒ण्मयं॒ दाम॒ दक्षि॑णा सा॒क्षा  
दे॒वैनं॒ दाम्नो॒ऽपोम्भ॑नान्मुञ्चति (१) ।।  
(ए॒नं॒ द्वाद॑श च)।  
इति कृष्णयजुर्वेदीयतैत्तिरीयसंहिताया द्वितीयाष्टके  
चतुर्थप्रपाठके त्रयोदशोऽनुवाकः ।। १३ ।।  
(अथ द्वितीयाष्टके चतुर्थप्रपाठके त्रयोदशोऽनुवाकः)।  
त्रैधातवीययागस्य द्वादशे देवतेरिता।  
अथ त्रयोदशेऽनुवाक ऐन्द्राबार्हस्पत्यं चरुं विधातुं प्रस्तौति—  
देवा वा इति। राजन्यस्याप्रतिबद्धशक्तिकत्वेनेतरवैरिवद्देवानपि हनिष्यतीति मत्वा देवा भीताः सन्तो गर्भमध्य एव स्थितं सन्तं राजन्यं शक्तिप्रति बन्धलक्षणेन दाम्नाऽपगतशक्तिको यथा भवति तथौम्भञ्शक्तिप्रतिबन्धं पूरि तवन्तः। अत एव सर्वत्र लोके राजन्यः प्रतिबद्धशक्तिक एव जायते। यद्यप्रतिबद्धशक्तिको जायेत गर्भनिर्गमनमारभ्य वैरिणो मारयन्निव लोके चरेत्। इदानीं विधत्ते—  
यं कामयेतेति। यं राजन्यं इत्यध्वर्युरेवं कामयेत देवैरप्रतिबद्धसक्तिकोऽयं जायतां सर्वत्र निवारकान्वैरिणो मारयन्नेव चरित्विति तस्येयमिष्टिः। देवेष्विन्द्रस्य क्षत्रियत्वं बृहदारण्यके समाम्नातम् –“यान्येतानि देवत्रा क्षत्त्राणीन्द्रो वरुणः सोमो रुद्रः” इति। तस्मान्मनुष्येषु राजन्य ऐन्द्रः। “ब्रह्म वै देवानां बृहस्पतिः” इत्यस्य श्रवणाद्बृहस्पतेर्ब्राह्मणजातित्वम्। अत ऐन्द्राबार्हस्पत्यचरौ

[[1264]]

श्रीमत्सायणाचार्यविरचितभाष्यसमेता— (२ द्वितीयकाण्डे-  
(याज्यानुवाक्याभिधानम्)  
निरुप्ते सत्येनमैन्द्रं राजन्यं ब्रह्मणा बृहस्पतिसामर्थ्येन दैविकाच्छक्तिप्रतिबन्धान्मोचयति। अत्रोचितां दक्षिणां विधत्ते—  
हिरण्मयमिति। दाम रज्जुः। बन्धके दामनि दत्ते सति प्रत्यक्षत एव बन्धमोक्षो भवति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय  
तैत्तिरीयसंहिताभाष्ये द्वितीयकाण्डे चतुर्थप्रपाठके  
त्रयोदशो ऽनुवाकः ।। १३ ।।  

### १४ 
(अथ द्वितीयाष्टके चतुर्थप्रपाठके चतुर्दशोऽनुवाकः)।  
नवो॑नवो भवति॒ जाय॑मा॒नोऽह्नां॑ के॒तरु॒षसा॑  
मे॒त्यग्रे॑। भा॒गं दे॒वेभ्यो॒ वि द॑धात्या॒यन्प्र  
च॒न्द्रमा॑स्तिरति दी॒र्घमायुः॑। यमा॑दि॒त्या अ॒ꣳ शु-  
मा॑प्या॒यय॑न्ति॒ यमक्षि॑त॒मक्षि॑तयः॒ पिब॑न्ति। तेन॑  
नो॒ राजा॒ वरु॑णो॒ बृह॒स्पति॒रा प्या॑ययन्तु  
भुव॑नस्य गो॒पाः। प्राच्यां॑ दि॒शि त्वमि॒न्द्रा  
सि॒ राजो॒तोदी॑च्यां वृत्रहन्वृत्र॒हाऽसि। यत्र॒  
यन्ति॑ स्रो॒त्यास्तत् (१) जि॒तं ते॑ दक्षिण॒ता  
वृ॑ष॒भ ए॑धि॒ हव्यः॑। इन्द्रों जयाति॒ न परा॑  
जयाता अधिरा॒जो राज॑सु राजयाति विश्वा॒  
हि भू॒याः पृत॑ना अभि॒ष्टीरु॒पसद्यो॑ न॒मस्यो॑  
यथाऽस॑त्। अ॒स्येदे॒व प्र रि॑रिचे महि॒त्वं  
दि॒वः पृ॑थि॒व्याः पर्य॒न्तरि॑क्षात्। स्व॒रा-

[[1265]]

प्रपा. ४ अनु. १४) कृष्णयजुर्वेदीयतैत्तिरीयसंहिता।  
(याज्यानुवाक्याभिधानम्)  
डिन्द्रो॒ दम॒ आ वि॒श्वगू॑र्तः स्व॒रिरम॑त्रो ववक्षे॒  
रणा॑य। अ॒भि त्वा॑ शूर नोनु॒मोऽदु॑ग्धा  
इव धे॒नवः॑। ईशान॑म् (२) अ॒स्य जग॑तः  
सुव॒र्दृश॒मीशा॑नमिन्द्र त॒स्थु॑षः। त्वामिद्धि  
हवा॑महे सा॒ता वाज॑स्य का॒रवः॑। त्वां वृ॒त्रे-  
ष्वि॑न्द्र॒ सत्प॑तिं॒ नर॒स्त्वां काष्ठा॒स्वर्व॑तः। त्य-  
द्द्याव॑ इन्द्र ते श॒तꣳ श॒तं भूमी॑रु॒त स्युः। न  
त्वा॑ वज्रिन्त्स॒हस्र॒ꣳ सूर्या॒ अनु॒ न जात॒म॑ष्ट॒  
रोद॑सी। पिबा॒ सोम॑मिन्द्र॒ मन्द॑तु त्वा॒ यं ते॑  
सु॒पाव॑ हर्य॒श्वाद्रिः॑ (३) सो॒तुर्बा॒हुभ्याꣳ  
सुर्य॑तो॒ नार्वा॑। रे॒वती॑र्नः भध॒माद॒ इन्द्रे॑ स-  
न्तु तु॒विवा॑जाः। क्षु॒मन्तो॒ याभि॒र्मदे॑म। उ-  
द॑ग्ने॒ शुच॑य॒स्तव॒ वि ज्योति॒षोदु॒ त्यं जा॒तवे॑  
दसꣳ स॒प्त त्वा॑ ह॒रितो॒ रथे॒ वह॑न्ति देव  
सूर्य। शो॒चिष्के॑शं विचक्षण। चि॒त्रं देवा-  
ना॒मुद॑गा॒दनी॑कं॒ चक्षु॑मि॒त्रस्य॒ वरु॑णस्या॒ग्नेः।  
आऽप्रा॒ द्यावा॑पृथि॒वी अन्तरि॑क्ष॒ꣳ सूर्यं॑ आ॒  
त्मा जग॑तस्त॒स्थुषः॑ (४) च॒। विश्वे॑ दे॒वा  
ऋ॑ता॒वृध॑ ऋ॒तुभि॑र्हवन॒श्रुतः॑। जु॒षन्तां॒ युज्यं॒  
पयः॑। विश्वे॑ देवाः शृणु॒तेमꣳ हवं॑ मे ये अ॒-  
न्तरि॑क्षे॒ य उप॒ द्यवि॒ ष्ठ। ये अ॑ग्निजि॒ह्वा

[[1266]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(याज्यानुवाक्याभिधानम्)  
उ॒त वा॒ यज॑त्रा आ॒सद्या॒स्मिन्ब॒र्हिषि॑ मादय-  
ध्वम् (५) ।।  
(तदीशा॒नमद्रि॑स्तस्थु॑षस्त्रि॒ꣳशच्च॑)।  
इति श्रीकृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठके चतुर्दशोऽनुवाकः ।। १४ ।।  
दे॒वा म॑नु॒प्या॑ देवासु॒रा अब्रु॑वन्देवासु॒रास्तेषां गाय॒त्री प्र॒जापति॒स्ता यत्राग्ने॒  
गोभि॑श्चि॒त्रया॑ मरु॒तं देवा॑ वसव्या॒ अग्ने॑ मारु॒तं देवा॑ वसव्या॒ देवाः॑ शर्मण्याः॒ स-  
वा॑णि॒ त्वष्टा॑ ह॒तपु॑त्रो दे॒वा वै रा॒जन्या॑न्नवो॑नव॒श्चतु॑र्दश ।। १४ ।।  
दे॒वा म॑नु॒ष्याः॑ प्र॒जां प॒शून्देवा॑ वसव्याः परिद॒ध्यादि॒-  
दमस्म्य॒ष्टाच॑त्वारिꣳ शत् ।। ४८ ।।  
हरि॑ ॐ।  
इति कृष्णयजुर्वेदीयतैत्तिरीयसंहितायां द्वितीयाष्टके  
चतुर्थप्रपाठकः ।। ४ ।।  
(अथ द्वितीयकाण्डे चतुर्थप्रपाठके चतुर्दशोऽनुवाकः)।  
त्रयोदशे चरुः प्रोक्तः शक्तिस्तम्भनिवारकः।  
इत्थं काम्येष्टयः समाप्ता। अथान्तिमानुवाके चतुर्दशे याज्मानुवाक्या वक्तव्याः। तत्र “यः अपयक्ष्मगृहीतः स्यात्तस्मा एतमादित्यं चरुं निर्वपेत” इत्यत्र पुरोनुवाक्यामाह—नवो नव इति।  
आदित्यस्य चन्द्रदीप्तिकारणत्वाच्चन्द्राभेदेनाऽऽदित्य इह स्तूयते। चन्द्रमा जायमानः प्रतिदिनमुदयं गच्छन्नवो नवो भवति। शुक्लप्रतिपद्येककलायुक्तः। द्वितीयायां कलाद्वययुक्तः इत्येवं कलावृद्धियाभ्यां प्रतिदिनं नूतनत्वम्। चन्द्रवद्दी (न्द्रेदी) प्तिकारणभूत (णभूत) आदित्योऽपि प्रतिदिनं नूतनो भवति। स्वरूपे वृद्धिक्षयाभावेऽपि दक्षिणोत्तरगतिभ्यां नूतनत्वम्। स चाह्नां केतश्चिह्नं, त-

[[1267]]

प्रपा. ४ अनु. ४) कृष्णयजुर्वेदीयतैत्तिरीयसंहिता।  
(याज्यानुवाक्याभिधानम्)  
स्मिन्नुदिते सत्यहरिदमिति ज्ञायमानत्वात्। उषसां प्रभातकालानामग्र उपक्रमे प्राच्यामुदयमेति, तदनुरोधेन प्रातरग्निहोत्रादीनां प्रवृत्तेर्देवेभ्यो भागं विदधाति। तादृशश्चन्द्रकलावृद्धिक्षयहेतुरादित्य इह कर्मण्यागच्छन्दीर्घमायुः प्रतिरति प्रकर्षेण ददातु। तत्रैव याज्यामाह—  
यमादित्या इति। यं चन्द्रसमंशुं स्थिरभूतैककलामात्रावशिष्टमादित्याशुक्लपक्षे प्रतिदिनमेकैककलाप्रदानेनाऽऽप्यायबन्ति। किंच, यमक्षितं पौर्णमास्यामक्षीणचन्द्रं कृष्णपक्षे प्रतिदिनं वह्न्यादयो देवाः स्वयमक्षितयः क्षयरहिता पिबन्ति, एकैकां कलामपक्षयन्ति। अत एव सोमोत्पतौ स्मर्यते “प्रथमां पिबते वह्निः”, इति। ज्योतिःशास्त्रप्रक्रियया त्वादित्यरश्मय एव स्वयमक्षितय एवैकैकां कलां पिबन्त्याच्छादयन्ति। तेन चन्द्रेणामृते (तमये) न राजा दीप्यमान आदित्यो वरुणो बृहस्पतिरित्येवमादयो भुवनस्य गोप्तारो देवा नोऽस्मान्रोगग्रस्तान्रोगं निवार्याऽऽप्याययन्तु।  
“यं कोमयेतान्नादः स्यादिति तस्मा एतं विधातुं निर्वपेदिन्द्राय राज्ञे पुरोडाशमेकादशकपालमिन्द्रायाधिराजायेन्द्राय स्वराज्ञे” इत्यत्र राजेन्द्रहविषः पुरोनुवाक्यारूपां स्वराडिन्द्रहविषो याज्यारूपामुभयाकारामृचं पठति—  
प्राच्यामिति। हे इन्द्र त्वं प्राच्यां दिशि राजाऽधिपतिरसि। अपि च, हे वृत्रहन्नुदीच्यां वृत्रहा वैरिघातकोऽसि। किंच स्रोत्या नद्यो यव यन्ति तत्सर्वं ते जितन्। नद्यो हि सर्वांसु दिक्षु प्रवहन्ति। अतः सर्वत्र तव विजय इत्यर्यः। किंच, त्वं वृषभः कामानां वर्षयिता हव्यो होमयोग्यः सदक्षिणत एध्याहवनीयस्य दक्षिणभागे स्थितो भव। तत्र स्थित्वां हि ऋत्विग्भिर्हंविर्दीयते। राजेन्द्रहविषो याज्या, अधिराजेन्द्रहविषः पुरोनुवाक्येत्युभयरूपामृचं पठति--  
इन्द्र इति। इन्द्रः सर्वत्र जयत्येव न तु क्वापि पराजयते, सर्वषु राजस्वधिको राजा भूत्वा सर्वानन्यान्राजयाति अराज्ञामपि राज्यप्रदानेन राजत्वं संपादयति। किंच, सर्वेषां राज्ञामुपसद्यः शरण्यो नमस्कारार्हश्च यथाऽसद्येन प्रकारेणासि तथा विश्वाः पृतनाः परकीयसेना अभिष्टीरभिभवतुं समर्थो भूयाः। अधिराजेन्द्रहविषो याज्या, स्वराडिन्द्रहविषः पुरोनुवाक्येत्युभयरूपामृंच पठति—  
अस्येदेवेति। इदेवेत्युभयं मिलित्वा ऽवधारेण वर्तते। अपि च ननु चेत्यादिवन्निपातसमुदायस्यैकार्थत्वम्। प्ररिरिच इत्यत्र प्रशब्दोऽ तिशब्दार्थे वर्तते। अस्येदेवास्येन्द्रस्यैव महित्व महिमा परितो दिवः पृथिव्या अन्तरिक्षाच्च प्ररिरिचे

[[1268]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(याज्यानुवाक्याभिधानम्)  
सर्वतो लोकत्रयमतिरिच्य वर्तत इत्यर्थः। किंचेन्द्रो रणाय युद्धार्थभाववक्ष आभिमुख्येन वहति सेनां प्रापयति। कीदृश इन्द्रः, स्वराट् स्वयमेव राजा न तु पर तन्त्रः। दमे गृहे विश्वगूर्तो विश्वानि सर्वाण्यायुधानि गूर्तान्युद्यतानि येनासौ विश्वगूर्तः। युद्धार्थं त्वरया निर्गन्तुं गृहेऽप्युद्यतायुध एव वर्तते, किमु वक्तव्यं रणभूभावित्यर्थः। स्वरितुं परकीयसेनानामुपरि गन्तुं शीलमस्येति स्वरिः। अमत्रोऽमाद्रोगात्क्षुद्रूपादन्नदानेन त्रायत इत्यमत्रः।  
य इन्द्रियकामो वीर्यकामः स्यात्तमेतया सर्वपृष्ठया याजयेत् इत्यत्र राथंतरेन्द्रहविषः पुरोनुवाक्या, रैवतेन्द्रहविषो याज्येत्युभयरूपामृचं पठति-  
अभि त्वेति। अदुग्धा धेनवो यथा वत्सान्प्रत्यादरेण हम्भारवं कुर्वन्ति तथा शूरेन्द्र त्वामभितो नोनुव पुनः पुनः स्तुमः। कीदृशं त्वाम्, अस्य जगतोजङ्गमस्य प्राणिजातस्येशानं तस्थुषः स्थाबरस्यापीशानं सुवर्दृशं स्वर्गस्य प्रदर्शयितारम्।  
राथंतेरेन्द्रहविषो याज्या, बार्हतेन्द्रहविषः पुरोनुवाक्येत्युभयरूपामृचं पठति—  
त्वा मिद्धीति। हे इन्द्र कारवः कर्तारो वयं त्वामित्त्वामेव हवामह आह्वयामः। किंनिमित्तं, वाजस्य साताऽन्नस्य दाननिमित्तम्। अत एव साताविति सप्तम्यन्ततया छन्दोगा अधियते। वृत्रेषु वैरिषु प्राप्तेषु सत्पतिं सन्मार्गपालकं त्वामाह्वयामः। नरो मनुष्या वयं काष्ठासु सर्वासु दिक्षु अर्वतः शत्रुसेनागतानश्वान्दृष्ट्वा त्वामाह्वयामः। हि यस्मादेवं तस्माद्वीर्यदानेनास्मान्पालयेत्यर्थः।  
बार्हतेन्द्रहविषो याज्या वैरूपेन्द्रहविषः पुरोनुवाक्येत्युभररूपामृचं पठति—  
यद्द्याव इति। हे इन्द्र यद्यपि शतं द्यावः स्युर्द्युलोकाः शतसंख्याका भवेयुः ,अपि च भूमयोऽपि शतसंख्याका भवेयुः, तथाऽपि शतसंख्याकैरेवान्तरविशेषैर्युक्ते ते द्यावापृथिव्यौ जातं त्वामनु नाष्ट जातमात्रं त्वामैश्वर्येणानुकर्तुं न व्याप्नुतो न शक्नुत इत्यर्थः। तथा यद्यपि सूर्याः सहस्रसंख्याकाः स्युस्तथाऽपि हे वज्रिंस्तेजसा त्वामनुकर्तुं न क्षमन्त इत्याभिप्रायः। वैरूपेन्द्रस्य याज्या, वैराजेन्द्रस्य पुरोनुवाक्येत्युभयरूपा कदा चनस्तरीरसीत्येषा नात्राम्नाता किंतु शाखान्तरवशाद्व्याहर्तव्या। सा च प्रथमकाण्ड एव व्याख्याता।  
वैराजेन्द्रस्य याज्या, शाक्वरेन्द्रस्य पुरोनुवाक्येत्युभयरूपामृचं पठति—  
पिबा सोममिति। हे इन्द्र त्वं सोमं पिब। स च पीतः सोमस्त्वा मन्दतु

[[1269]]

प्रपा. ४ अनु. १४) कृष्णयजुर्वेदीयतैत्तिरीयसंहिता।  
(याज्यानुवाक्याभिधानम्)  
त्वां हर्षयतु। हरिनामका अश्वा यस्यासौ हर्यश्वः हे हर्यश्व ते त्वदर्थमद्रिरूपांशुसवनादिरूपः पाषाणो यं सोमं सुषावाभिषुतयांस्त्वं (स्तं) पिबेति पूर्वत्रान्वयः। कीदृशोऽद्रि, सोतुरभिषोतुर्ऋत्विजो बाहुभ्यां सुयतः सुष्ठु नियमितः अत एव नार्वा न त्वेवाचीन्मे नियमनरहितः सोमं यत्र तत्र पातयित्वा विनाशयति। तादृशं सोमं पीत्वा वीर्यं देहीत्यभिप्रायः। शाक्केस्न्द्रस्य याज्या, रेवतेन्द्रस्य पुरोनुवाक्येत्युभयप्यामृचं पठति—  
रेवतीर्न इति। रेवत्यो धनवत्य, सधमादोऽस्माभिः सह मादयन्त्यो हर्षयुक्ताः, तुविवाजा वह्यन्नोपेता आपो नोऽस्माकं स्वामिनीन्द्रे सन्तु अस्माकं सुखाय तिष्ठन्तु। याभिरद्भिः सह वयं क्षुमन्तः शब्दयन्त इन्द्रं स्तुवन्तो मदेन हृध्याम।  
यश्चक्षुष्कामः स्यात्तस्मा एतामिष्टिं निर्वपेदग्नये भ्राजस्वते पुरोडाशमाष्टाकपाल ꣳ सौर्यं चरुमग्नये भ्राजस्वते पुरोडाशमष्टाकपालम् इत्यत्राऽऽग्नेये कर्मणि याज्युनुवाक्ययोः प्रतीके दर्शयति।  
उदग्ने शुचय इति। उदग्ने शुचयस्तव शुक्रा इत्येषा पुरोनुवाक्या। सा च प्रथमकाण्डस्य तृतीयप्रपाठके व्याख्याता। वि ज्योतिषा बृहता भात्यग्निरित्येषा याज्या। सा तु प्रथमकाण्डस्य द्वितीयप्रपाठके व्याख्याता। सौर्ये कर्मणिपुरोनुवाक्याः प्रतीकं दर्शयति।  
उदु त्यमिति। सेयं प्रथमकाण्डस्य चतुर्थप्रपाठके व्याख्याता। तत्रैव याज्यामाह—  
सप्त त्वेति। हे सूर्य देव त्वां सप्त हरितोऽश्वा रथे वहन्ति। कीदृशं त्वां शोचिष्केशं शोचींषि दीप्यमानाः केशस्थानीया रश्मयो यस्य तादृशम्। हे विचक्षणेति सूर्यविशेषणम्। तत्रैव विकल्पितां याज्यामाह—  
चित्रं देवानामिति। चित्रं रक्तश्वेतादिविविधवर्णं देवानां रश्मीनामनीकं सैन्यसदृशं मण्डलमुदगादुदेति। कीदृशं मित्रादिदेवोपलक्षितस्य कृत्स्नस्य प्राणिजातस्येन्द्रियाधिष्ठातृत्वाच्चक्षुःस्थानीयम्। तन्मण्डलस्थः सूर्यो जगतो जङ्गमस्य

[[1270]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(याज्यानुवाक्याभिधानम्)  
तस्थुषः स्थावरस्य चाऽऽत्मा। स लोकत्रयमाप्राः सर्वतः पूरितवान्। वैश्वदेवी ꣳ सांग्रहणीं निर्वपेद्ग्रामकामः इत्यत्र पुरोनुवाक्यामाह--  
विश्वे देवा इति। विश्वे देवा युज्यं योग्यं षयः क्षीरवत्सारभूतं हविर्जुषन्ताम्। कीदृशा देवा, ऋतावृध ऋतस्य सत्यस्य यज्ञस्य वा वर्धयितारः, ऋतु भिर्हवनश्रुतस्तैस्तैर्ऋतुभिरुपलक्षिते कर्मण्याह्वानस्य श्रोतारः। तत्रैव याज्यामाह—  
विश्वे देवा इति। हे विश्वे देवा मे मदीयमिमं हवमाह्वान शृणुत। ये यूयमन्तरिक्षे स्थान्तरिक्षलोके स्थिता ये चोप समीपे पृथिव्यां स्थिता ये च द्यवि द्युलोके स्थ ये चाग्निजिह्वा अग्निरेव जिह्वा येषां तेऽग्निजिह्वा अग्निद्वारेण हविषः स्वीकर्तार उत वा ऽ न्ये ऽपि वा यजत्रा यष्टव्यास्ते सर्वेऽपि अस्मिन्बर्हिषि यज्ञ आसद्योपविश्य मादयध्वं हृष्टा भवत यजमानं हर्षयध्वम्। अत्र विनियोग संग्रहः –  
“आदित्येष्टौ नवोद्वे तु प्राच्यामित्यादिकं त्रय (चाष्टक) म्।  
राजादिगुणकेन्द्रस्य पुरोडाशसमूहके।।  
आग्नेय उदविज्योद्वे उदु त्यं जातवेदसम्।  
सप्त चित्रं त्रयं सौर्ये सांग्रहण्या उ (मु) मे इमे।  
विश्वे देवा इति प्रोक्ता मन्त्राः सप्तदशैव हि।।”  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये द्वितीयकाण्डे चतुर्थप्रपाठके  
चतुर्दशोऽनुवाकः ।। १४ ।।  
वेदार्थस्य प्रकाशेन तमो हर्दि निवारयन्।  
पुमर्थांश्चतुरो देयाद्विद्यातीर्थमहेश्वरः।।  
इति श्रीमद्विद्यातीर्थमहेश्वरपरावतारस्य श्रीमद्राजाधिराजपरमेश्वरस्य  
श्रीवीरबुक्कमहाराजस्याऽऽज्ञापरिपालकेन माधवाचार्येण विरचिते  
वेदार्थप्रकाशे कृष्णयजुर्वेदीयतैत्तिरीयसंहिताभाष्ये  
द्वितीयकाण्डे चतुर्थः प्रपाठकः।। ४ ।।

[[1271]]

प्रपा. ५ अनु. १) कृष्णयजुर्वेदीयतैत्तिरीयसंहिता।  
(अग्नीषोमीयह विर्विध्युपोद्घातः)  

## ५ 
(अथ द्वितीयाष्टके पञ्चमः प्रपाठकः)।  

### ०१ 
(तत्र प्रथमोऽनुवाकः)।  
ह॒रिः॒ ॐ।  
वि॒श्वरू॑पो॒ वै त्वा॒ष्ट्रः पु॒रोहि॑तो दे॒व ना॑मा-  
सीत्स्व॒स्रीयोऽसु॑राणां॒ तस्य॒ त्रीणि॑ शी॒र्षा-  
ण्या॑सन्त्सोम॒पानꣳ॑ सुरा॒पान॑म॒न्नाद॑न॒ꣳ स  
प्र॒त्यक्षं॑ दे॒वेभ्यो॑ भा॒गम॑वदत्प॒रोक्ष॒मसु॑रेभ्यः॒ स  
र्व॑स्भै॒ वै प्र॒त्यक्षं॑ भा॒गं व॑दन्ति॒ यस्मा॑ ए॒व प॒  
रोक्षं॒ वद॑न्ति॒ तस्य॑ भा॒ग उ॑दि॒तस्तस्मा॒दि-  
न्द्रो॑ऽबिभेदी॒दृङ्वै रा॒ष्ट्रं वि प॒र्याव॑र्तय॒तीति॒  
तस्य॒ वज्र॑मा॒दाय॑ शी॒र्षाण्य॑च्छिन॒द्यत्सो॑म॒पा-  
न॑म् (१) आसी॒त्स क॒पिञ्ज॑लोऽभव॒द्यत्सु॑-  
रा॒पान॒ ꣳ स क॑ल॒विङ्को॒ यद॒न्नाद॑न॒ꣳस ति॑-  
त्ति॒रिस्तस्या॑ञ्जलिना॑ ब्रह्मह॒त्यामपा॑गृह्णा॒त्ताꣳ  
सं॑वत्स॒रम॑बि॒भत्सं भू॒तान्य॒भ्य॑क्रोश॒न्ब्रह्म॑ह॒-  
न्निति॒ स पृ॑थि॒वीमुपा॑सीदद॒स्यै ब्र॑ह्मह॒त्यायै॒  
तृती॑यं॒ प्रति॑ गृहा॒णेति॒ साऽब्र॑वी॒द्वरं॑ वृणै  
खा॒तात्प॑राभवि॒ष्यन्ती॑ मन्ये॒ ततो॒ मा परा॑  
भूव॒मिति॑ पु॒रा ते॑ (२) सं॒व॒त्स॒रादपि॑ रोहा॒  
दित्य॑ब्र॒वीत्तस्मा॑त्पु॒रा सं॑वत्स॒रात्पृ॑थि॒व्यै खा॒-  
तमपि॑ रोहति॒ वारे॑वृत्त॒ꣳ ह्य॑स्यै॒ तृतीयं ब्र-

[[1272]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अग्नीषोमयिहाविर्विध्युपोद्घातः)  
ह्मह॒त्यायै॒ प्रत्य॑गृह्णा॒त्तस्वकृ॑ता॒मिरि॑णमभ॒वत्त-  
स्मा॒दाहि॑ताग्निः श्रद्धादे॒वः स्वकृ॑त॒ इरि॑णे॒  
नाव॑ स्येद्ब्रह्मह॒त्यायै ह्ये॑ष वर्णः॒ स वन॒स्पती॒-  
नुपा॑सीदद॒स्यै ब्र॑ह्मह॒त्यायै॒ तृती॑यं॒ प्रति॑ गृ-  
ह्णी॒तेति॒ तेऽब्रु॒वन्वरं॑ वृणामहै वृ॒क्णात् (३)  
प॒रा॒भ॒विष्यन्तो॑ मन्यामहे॒ ततो॒ मा परा॑ भृ॒मे-  
त्या॒व्रश्च॑नाद्वो॒ भूयांꣳ॑स॒ उत्तिष्ठा॒नित्य॑ब्रवी॒त्त-  
स्मा॑दा॒व्रश्च॑नाद्वृ॒क्षाणां॒ भूयाꣳ॑स॒ उत्ति॑-  
ष्ठन्ति वारे॑वृ॒तꣳ॑ ह्ये॒षां॑ तृती॑यं ब्रह्मह॒त्यायै॒ प्रत्य॑  
गृह्ण॒न्त्स नि॑र्या॒सो॑ ऽभव॒त्तस्मा॑न्निर्या॒सस्य॒  
नाऽऽश्यं॑ ब्रह्मह॒त्यायै ह्ये॑ष वर्णोऽथो खलु॒ य  
ए॒व लोहि॑तो॒ यो वा॒ ऽऽव्रश्च॑नान्नि॒र्येष॑ति॒ तस्य॒  
नाऽऽश्य॑म् (४) काम॑म॒न्यस्य॒ स स्त्री॑षꣳ  
सा॒दमुपासीदद॒स्यै ब्र॑ह्मह॒त्यायै॒ तृती॑यं॒ प्रति॑  
गृह्णी॒तेति॒ ता अ॑ब्रुव॒न्वरं॑ वृणामहा॒ ऋत्वि॑-  
यात्प्र॒जां विन्दा॑महै॒ काम॒मा विज॑नितोः॒ सं  
भ॑वा॒मेति॒ तस्मा॒दृत्वि॑या॒त्स्त्रियः॑ प्र॒जां विन्दन्ते॒  
काम॒मा विज॑नितोः॒ सं भ॑वन्ति॒ वारे॑वृत॒ꣳ  
ह्या॑सां॒ तृती॑यं ब्रह्मह॒त्यायै॒ प्रत्य॑गृह्ण॒न्त्सा  
मलवद्वासा अम॒वत्तस्मा॒न्मल॑वद्वाससा॒ न सं  
व॑देत (५) न स॒हा ऽऽसी॑त॒ नास्या॒ अन्न॑म-  
द्यादब्रह्मह॒त्यायै॒ ह्ये॑षा वर्ण॑ प्रति॒मुच्या ऽऽ

[[1273]]

प्रपा. ५ अनु. १) कृष्णयजुर्वेदीयतैत्तिरीयसंहिता।  
(अग्नीषोमीयहविर्विध्युपोद्घातः)  
स्तेऽथो॒ खल्वा॑हु॒रभ्यञ्ज॑नं॒ वाव स्त्रि॒या अन्न॑-  
म॒भ्यञ्ज॑नमे॒व न प्र॑ति॒गृह्यं॒ काम॑म॒न्यदिति॒  
या मल॑वद्वाससꣳ सं॒भव॑न्ति॒ यस्ततो॒ जाय॑ते॒  
सो॑ऽभिश॒स्तो यामर॑ण्ये॒ तस्यै॑ स्ते॒नो यां प-  
रा॑चीं॒ तस्यै ह्रीतमु॒ख्य॑पग॒ल्भो या स्नाति॒  
तस्या॑ अ॒प्सु मारुको॒ या (६) अ॒भ्यङ्क्ते  
तस्यै॑ दु॒श्चर्मा॒ या प्र॑लि॒खते॒ तस्यै॑ खल॒ति  
र॑पमा॒री याऽऽङ्क्ते तस्यै॑ का॒णो या द॒तो  
धाव॒ते तस्यै॑ श्या॒वद॒न्या न॒खानि॑ निकृ॒न्तते॒  
तस्यै॑ कुन॒खी या कृ॒णत्ति॒ तस्यै॑ क्ली॒बो या  
रज्‍जु॑ꣳ सृ॒जति॒ तस्या॑ उ॒दबन्धु॑को॒ या प॒र्णेन॒  
पिब॑ति॒ तस्या॑ उ॒न्मादु॑को॒ या ख॒र्वेण॒ पिब॑ति॒  
तस्यै॑ ख॒र्वास्ति॒स्रो रात्री॑र्व्र॒तं चरेदञ्ज॒लिना॑ वा॒  
पिबे॒दख॑र्वेण वा॒ पात्रे॑ण प्रजायै॑ गोपी॒थाय॑  
(७)।।  
(यत्सो॑म॒पानं ते वृ॒क्णात्तस्य॒ नाऽश्यं॑ वदे॒त मारु॑को॒ या खर्वेण  
वा॒ त्रीणि॑ च)  
इति श्रीकृष्णयजुर्वेदीयतैत्तिरीयसंहितायां द्वितीयाष्टके  
पञ्चमप्रपाठके प्रथमो ऽनुवाकः ।। १ ।।  
(अथ द्वितीयकाण्डे पञ्चमः प्रपाठकः)।  
(तत्र प्रथमोऽनुवाकः)।

[[1274]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अग्नीषोमीयहविर्विध्युपोद्घातः)  
यस्य निःश्वसितं वेदा यो वेदेभ्योऽखिलं जगत्।  
निर्ममे तमहं वन्दे विद्यातीर्थमहेश्वरम्।।  
द्वितीयादिचतुर्थान्तैस्त्रिभिरेतैः प्रपाठकैः।  
उक्ताः काम्येष्टयः काण्डे द्वितीये परतस्तु यत्।।  
आद्ये दर्शपूर्णमासमन्त्रव्याख्यानमीरितम्।  
विधयो मन्त्रसंबद्धा बहवः प्रतिपादिताः।।  
तच्छेषविधयो वाच्या व्याख्येया होत्रमन्त्रकाः।  
*अतो ऽनुब्राह्मणं त्वत्र वर्ण्यते पाठकद्वये।।  
प्रपाठके पञ्चमेऽनुवाका द्वादश संस्थिताः।  
आध्वर्यवं पूर्वषट्के याज्या उत्तम ईरिताः।।  
हौत्रमन्त्रविधिव्याख्यावारादिप्रायमन्तरे।  
अग्नीषोमीयहविषो विधिस्तत्राऽऽद्ययोर्द्वयोः।।  
तत्र द्वितीयानुवाके पौर्णमासीगतमग्नीषोमीयपुरोडाशं विधित्सुस्तदुपोद्घातत्वेन प्रथमानुवाके कांचिदाख्यायिकामाह—  
विश्वरूपो वै इति। विश्वानि बहुविधानि रूपाणि यस्यासौ विश्वरूपः। त्रिभिः शिरोभिरुपेतत्वाद्विश्वरूपत्वम्। या विश्वरूपनामकस्त्वष्टुः पुत्रः स देवानां पुरोहितो न तु शरीरसंबन्धी, असुराणां तु भागिनेयः। स च सात्विकेन शिरसा सोमं पिबति। राजसेनान्नमत्ति। तापसेन सुरां पिबति। स च यज्ञमण्डपेषु गत्वा सर्वेषां श्रोत्रप्रत्यक्षं यथा भवति तथा देवेभ्यो हविर्भागो युक्त इति वदति। सर्वेषां श्रोत्रप्रत्यक्षं यथा भवति तथा रहस्य ऋत्विग्भिः सहायं हविर्भागोऽसुरेभ्यो युक्तोऽतस्तानेवोद्दिश्य प्रयच्छतेति स एवं वदति। तेषामृत्विजां तस्मिन्परोक्षवादेविश्वास उत्पन्नः तस्य परोक्षवादस्य हृदयपूर्वकत्वात्। लोकेऽपि तवायं भाग इति सर्वस्मै पुरुषाय प्रीतिमुत्पादयितुं तत्समीपे सर्वे वदन्ति। हृदयपूर्वकत्वाभावान्न स उदितो भवति। परोक्षं यदर्थं तु भाग उच्यते तस्यैव भागो हृदयपूर्वकत्वादुदितो भवति। एवं वृत्तान्तं श्रुत्वा तस्माद्विश्वरूपादिन्द्रो ऽबिभेत्। किमिति,  
*प्रकृतब्राह्मणमिति ख. पुस्तकस्थपाठान्तरम्।

[[1275]]

प्रपा. ५ अनु. १) कृष्णयजुर्वेदीयतैत्तिरीयसंहिता।  
(अग्नीषोमीयहविर्विध्युपोद्घातः)  
इंदृक्स्वामिद्रोहं सर्वथा कृत्वा राष्ट्रं विपर्यावर्तयतीति। अस्मत्तोऽपनीयासुरेभ्यसमर्पणं विपर्यावृत्तिः। ततस्तस्य द्रोहिण शिरःसु च्छिन्नेषु तानि शिरांसि पक्षिः त्रयरूपेणोत्पन्नानि। तस्येन्द्रस्य प्रत्यवायं जनापवादं च दर्शयति—  
तस्याञ्जलिनेति। तस्यासुरस्य वधेन निष्पन्ना या ब्रह्महत्या तामञ्जालिना स्वी चकार। पापिनां शिक्षायामीश्वरेण नियुक्तानां यमचित्रगुप्तादीनां पुरतोऽञ्जलिंकृत्वा निर्भयः सन्ब्रह्महत्या मया बुद्धिपूर्वकमेव कृतेत्येवमङ्गी चकारेत्यर्थः। प्रायश्चित्तमकृत्वा संवत्सरं निरन्तरं ब्रह्महत्यामङ्गीकृत्यैव तस्थौ। आत्मतत्त्वज्ञानेः पापलेपाभावाद्भीत्यभावस्तस्य युक्तः। अत एव कौषीतकिन इन्द्रवाक्यमेतदामनन्ति “यन्मां हि विजानीयास्त्रीशीर्षाणं त्वाष्ट्रमहमहनमरुन्मुखान्यतीन्सालावृकेभ्यः प्रायच्छ” इत्यादि। दुरिताभावेऽपि सर्वप्राणिनस्तमिन्द्रं ब्रह्महन्नित्येवं संबोध्याभितस्तस्याऽऽक्रोशं कृतवन्तः।  
ततस्तस्य जनापवादस्य परिहारायेन्द्रेणानुष्ठितमुपायविशेषं दर्शयति—  
स पृथिवीमिति। उपासीददुपेत्य प्रार्थितवान्। खातात्पराभविष्यन्तीमन्ये, जनाः स्वेच्छया तत्र तत्र भूमिं खनन्ति तदुपद्रवात्पराभूता पीडिता भविष्यामीति मनसा चिन्तयामि। खातप्रदेशः संपूरणमन्तरेण पांसुप्रक्षेपात्तृणाद्युत्पत्तेर्वाऽपिरोहात्पुरितो भूयादिति वरः। तदिदमस्य वारेवृत्तमस्याः पृथिव्याः खातपूरणंवरेण लब्धम्। पृथिव्याः स्वीकृतस्तृतीयो ब्रह्महत्याया भागः स्वकृतमिरिणमभवत्। इतस्तत आनीय प्रक्षिप्तं न भवतीति स्वतःसिद्धमूषरक्षेत्त्रमासीत्। तस्पादिरिणं ब्रह्महत्यायाः स्वरूपं तस्मादाहिताग्निः श्रद्धादेवस्तस्मिन्निरिणे कदाचिदपि न तिष्ठेत्। यद्वा, देवयजनत्वेन नाध्यवस्येत्। श्रद्धैव देवो यस्यासौ श्रद्धावानित्यर्थः।  
एकस्य ब्रह्महत्याभागस्य परिहारोपायमुक्त्वाऽपरस्य तं दर्शयति—  
स वनस्पतीनिति। वृक्णाच्छेदनात्। आव्रश्चनाच्छिन्नप्रदेशाद्भूयांसो बह्वंकुरा उत्तिष्ठन्त्विति वरः। वृक्षान्निर्गत्य घनीभूत रसो निर्यासः। ब्रह्महत्याया स्वरूपत्वानिर्यासस्य स्वरूपं न भोज्यं भवति। अपि च पक्षान्तरमस्ति। न

[[1276]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अग्नीषोमीयहविर्विध्यपुद्घातः)  
सर्वोऽपि निर्यासो निषिद्धः, किंतु यो लोहितवर्णो यश्च च्छिन्नवृक्षप्रदेशान्निर्गतस्तदेवोभयं निषिद्धम्। अन्यस्य तु निर्यासस्य स्वरूपमाश्यमिच्छायां सत्यामशितुं योग्यम्। त्रिषु ब्रह्महत्याभागेषु द्वयोः परिहारमुक्त्वा तृतीयस्यावशिष्टस्य परिहारं दर्शयति—  
स स्त्रीष ꣳ सादमिति। स्त्रियः सम्यक्सीदन्ति विश्रम्भेणोपविशन्ति यस्यां सभायामिति स्त्रीसभाविशेषः स्त्रीष ꣳ सादः। ऋत्वियादृतुसंबन्धाद्वीर्यात्प्रथमसंभोगादेव गर्भे जातेऽपि काममुद्दिश्याऽऽविजनितोरा प्रसवात्पुरुषेण संगच्छेमहि। गर्भोपद्रूवः प्रत्यवायश्च निषिद्धदिनकृतोऽस्माकं मा भूदिति वरः।  
अत एव जाज्ञवल्क्यस्मृतिः-  
“यथाकामी भवेद्वा ऽपि स्त्रीणां वरमनुस्मरन्” इति।  
यो ब्रह्महत्यायास्तृतीयो भागः सा मलवद्वासा रजस्वला योषिदभवेत् । यस्मादियं ब्रह्महत्याया रूपं शरीरे कञ्चुकवत्प्रतिमुच्या ऽस्ते तस्वात्तया सह संभाषणं न कुर्यात्। तया सहैकास्मिन्गृहे वासो न कर्तव्यः। तत्स्वामिकं तत्स्पृष्टं वाऽन्नं नाश्नीयात्। अपि चाभिज्ञाः केचिदेवमाहुः स्त्रियाः शृङ्गारोपयोगित्वेनाभ्याञ्जनमेवान्नस्थानीयं तदीयं तैलादिकमेव न गृह्णीयात्। तया वा स्वशरीराभ्यञ्जनं न कारयेत्। अन्यदन्नं सत्यामिच्छायां भोक्तव्यमिति। प्रसङ्गाद्रजस्वलाव्रतानि विधत्ते—  
यां मलवद्वाससमिति। अभिशस्तो मिथ्यापवादयुक्तः। यामरण्ये, मलावद्वासस ꣳ संभवन्तीत्यनुवर्तते। पराचीमुच्चारणभीत्या लज्जया वा पराङ्मुखीम्। सभायामवाङ्मुखो वक्तुमशक्तो ह्रीतमुख्यपगल्भ इत्युच्यते। मारुको मरणशीलः। दुश्चर्मा कुष्टी। प्रलिखते भित्तौ चित्रादिकं करोति। खलतिः केशशून्यः। अपमारी दुर्मरणयुक्तः। काणः कुण्ठिताक्षः। श्यावदन्मलिनदन्तः- कृणत्ति तृणादि च्छिनत्ति। उद्बन्धुको रज्जुं बद्ध्वा मरणशीलः। खर्वेण वह्नि पकेन शरावादिना। खर्वो वामनः। यस्मादुक्ता दोषा वर्तन्ते तस्मात्तत्परिहाराय रजस्वलाव्रतं संभवादिवर्जनरूपं नियममाचरेत्। भोजनेऽञ्जलिरदग्धशरावादिर्वा साधनमस्तु। व्रताचरणमुत्पत्स्यमानायाः प्रजाया रक्षणार्थं भवति।

[[1277]]

प्रपा. ५ अनु. २) कृष्णयजुर्वेदीयतैत्तिरीयसंहिता।  
(अग्नीषोमीयपुरोडाशविधिः)  
अत्र मीमांसा।  
तृतीयाध्यायस्य चतुर्थपादे चिन्तितम्—  
“न संवदेत मलवद्वाससेत्यपि पूर्ववत्।  
पुमर्थः स्यात्क्रतौ क्वापि संवादस्याप्रसक्तितः”।।  
दर्शपूर्णमासप्रकरणे श्रूयते “मलवद्वाससा न संवदेत” इति। अस्य निषेधस्य प्रकरणात्क्रत्वङ्गत्वमिति चेन्न। अप्रसक्तप्रतिषेधप्रसङ्गात्। “यस्य व्रत्ये ऽहन्पत्न्यनालम्भुका भवति। तामपरुध्य यजेत” इति। रजस्वलाया निःसारणान्न क्रतौ संवादप्रसक्तिः तस्मात्केवलंपुरुषार्थस्यास्य प्रकरणादुत्कर्षः।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वे  
दीयतैत्तिरीयसंहिताभाष्ये द्वितीयकाण्डे पञ्चमप्रपाठके  
प्रथमोऽनुवाकः ।। १ ।।  

### ०२ 
(अथ द्वितीयाष्टके पञ्चमप्रपाठके द्वितीयोऽ नुवाकः)।  
त्वष्टा॑ ह॒तपु॑त्रा॒ वीन्द्र॒ꣳ सोम॒माहर॑त्तस्मि॒-  
न्निद्र॑ उपह॒वमै॑च्छत॒ नं नोपा॑ह्वयत पु॒त्रं मे॑ ऽ  
वधी॒रिति॒ स य॑ज्ञवेश॒सं कृ॒त्वा प्रा॒सहा॒ सो-  
म॑मपिब॒त्तस्य॒ स य॒दत्यशि॑ष्यत॒ तत्त्वष्टा ऽ ह-  
व॒नीय॒मुप॒ प्राव॑र्त॒यत्स्वाहेन्द्र॑शत्रुर्वर्ध॒स्वेति॒ य-  
दव॑र्तयत्त॒द्वृ॒त्रस्य॑ वृत्र॒त्वं यदब्र॑वी॒त्स्वाहेन्द्र॑श-  
त्रुर्वर्ध॒स्वेति॒ तस्मा॑दस्य (१) इन्द्रः॒ शत्रु॑-  
रभव॒त्स सं॒भव॑न्नग्नीषोमा॑व॒भि सम॑भव॒त्स इ॑षु-  
मा॒त्रमि॑षुमात्रं॒ विष्व॑ङ्ङवर्ध॒त स इ॒माँल्लो॒-

[[1278]]

श्रीमत्सायणाचार्यविरचितभाष्यसमेता—(२ द्वितीयकाण्डे)  
(अग्नीषोमीयपुरोडाशविधिः)  
कान॑वृणो॒द्यदिमाँल्लो॒कानवृ॑णो॒त्तद्वृत्रस्य॑ वृ-  
त्र॒त्वं तस्मा॒दिन्द्रो॑ऽबिभे॒त्स प्र॒जाप॑ति॒मुपा॑धा-  
व॒च्छत्रु॑र्मेऽज॒नीति॒ तस्मै॒ वज्रꣳ॑ सि॒क्त्वा प्रा  
य॑च्छदे॒तेन॑ ज॒हीति॒ तेना॒भ्या॑यत॒ ताव॑ब्रूताम-  
ग्नीषोमौ॒ मा (२) प्र हा॑रा॒वम॒न्तः स्व॒  
इति॒ मम॒ वै यु॒वꣳ स्थ॒ इत्य॑ब्रवी॒न्माम॒भ्येत॒-  
मिति॒ तौ भा॑ग॒धेय॑मैच्छतां॒ ताभ्या॑मे॒तम॑ग्नी-  
षो॒मीय॒मेका॑दशकपालं पू॒र्णमा॑से॒ प्राय॑च्छ॒त्ता-  
व॑ब्रूताम॒भि संद॑ष्टौ॒ वै स्वो॒ न श॑क्नुव॒  
ऐ॒तुमिति॒ स इन्द्र॑ आ॒त्मनः॑ शीतरू॒राव॑जन-  
य॒त्तच्छी॑तरू॒रयो॒र्जन्म य ए॒वꣳ शीतरू॒रयो॒-  
र्जन्म॒ वेद॑ (३) नैन॑ꣳ शीतरू॒रौ ह॑तः॒स्ता-  
भ्या॑मेनम॒भ्य॑न॒यत्तस्मा॑ज्जञ्ज॒भ्यमा॑नाद॒ग्नीषोमौ॒  
निर॑क्रामतां प्राणापा॒नौ वा ए॑नं॒ तद॑जहितां  
प्रा॒णो वै दक्षो॑ ऽपा॒नः क्रतु॒स्तस्मा॑ज्जञ्ज  
भ्यमा॑नो ब्रु॒यान्मयि॑ दक्षक्र॒तू इति॑ प्राणा-  
पा॒नावे॒वाऽऽ त्मन्ध॑त्ते सर्व॒मायु॑रेति॒ स दे॒वता॑  
वृ॒त्रान्नि॒र्हूय॒ वार्त्रघ्नꣳ ह॒विः पू॒र्णभा॑से॒ निर॑-  
वप॒द्घ्नन्ति॒ वा ए॑न पू॒र्णमा॑स॒ आ (४)  
अ॒मा॒वा॒स्या॑यां प्याययन्ति॒ तस्मा॒द्वार्त्रघ्नी  
पू॒र्णमा॒सेऽनू॑च्येते॒ वृध॑न्वती अमावा॒स्या॑यां॒

[[1279]]

प्रपा. ५ अनु. २) कृष्णयजुर्वेदीयतैत्तिरीयसंहिता।  
(अग्नीषोमीयपुरोडाशविधिः)  
तत्स॒ꣳ स्थाप्य॒ वार्त्र॑घ्नꣳ हवि॒र्वज्र॑मा॒दाय॒ पु-  
न॑र॒भ्या॑यत॒ ते अब्रू॑तां॒ द्यावापृथि॒वी मा प्र-  
हा॑रा॒वयो॒र्वै श्रि॒त इति॒ ते अ॑ब्रूतां॒ वरं॑ वृणा-  
वहै॒ नक्ष॑त्रविहिता॒ऽहमसा॒नीत्य॒साव॑ब्रवीच्चि॒-  
त्रवि॑हिता॒ ऽहमिती॒यं तस्मा॒न्नक्ष॑त्रविहिता॒ऽसौ  
चि॒त्रवि॑हिते॒यं य ए॒वं द्यावा॑पृथि॒व्योः (५)  
व॒रं वेदैनं॒ वरो॑ गच्छति॒ स आ॒भ्यामे॒व प्र-  
सू॑त॒ इन्द्रो॑ वृ॒त्र॑मह॒न्तो दे॒वा वृत्रꣳ ह॒त्वाऽग्नी-  
षोमा॑वब्रुवन्ह॒व्यं नो॑ वहता॒मिति॒ ताव॑ब्रूता॒-  
मप॑तेजसौ॒ वै त्यौ वृ॒त्रे वै त्ययो॒स्तेज॒ इति॒  
ते॑ऽब्रुव॒न्क इ॒दमच्छै॒तीति॒ गौरित्यब्रुव॒न्गौ-  
र्वाव सर्व॑स्य मि॒त्रमिति॒ सा ऽब्र॑वीत् (६)  
वरं॑ वृणै॒ मय्ये॒व स॒तोभये॑न भुनजाध्वा॒ इति॒  
तद्गौरा ऽ ह॒रत्तस्मा॒द्गवि॑ स॒तोभये॑न भुञ्जत ए-  
तद्वा अ॒ग्नेस्तेजो॒ यद्घृ॒तमे॒तत्सोम॑स्य॒ यत्पयो॒  
य ए॒वम॒ग्नीषोम॑यो॒स्तेजो॒ वेद॑ तेज॒स्व्ये॑व भ॑-  
वति ब्रह्मवा॒दिनो॑ वदन्ति किंदेव॒त्यं॑ पौर्ण-  
मा॒समिति॑ प्राजाप॒त्यनिति॑ ब्रूया॒त्तेनेन्द्रं॑  
ज्ये॒ष्ठं पु॒त्रं नि॒रबा॑सायय॒दिति॒ तस्मा॑ज्ज्ये॒ष्ठं  
पु॒त्रं धने॑न नि॒रव॑साययन्ति (७) ।।  
(अ॒स्य॒ मा वेदाऽऽद्यावा॑पृथि॒व्योर॑ब्रवी॒दिति॒ तस्मा॑च्च॒त्वारि॑ च)

[[1280]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अग्नीषोमीयपुरोडाशविधिः)  
इति श्रीकृष्णयजुर्वेदीयतैत्तिरीयसंहितायां द्वितीयाष्टके  
पञ्चमप्रपाठके द्वितीयोऽनुवाकः ।। २ ।।  
(अथ द्वितीयाष्टके पञ्चमप्रपाठके द्वितीयो ऽनुवाकः)।  
उपोद्घाते विश्वरूपवधः सम्यक्समीरितः।  
अथ द्वितीयानुवाकेऽ ग्नीषोमीयपुरोडाशं विधित्सुरादौ तस्योपोद्घातस्य विध्युपयोगं दर्शयति—  
त्वष्टा हतपुत्र इति। यस्मात्कारणादस्योत्पत्त्यर्थमाहुतिमवर्तयदस्मात्कारणाद्वर्तयत्येतदर्थमिति व्युत्पत्त्या वृत्रत्वं संपन्नम्। यस्मात्कारणात्षष्ठासमासस्वरं विसृज्यबहुव्रीहिस्वरमुच्चारितवान्, तस्मात्कारणादिन्द्रः शातयिता यस्येति व्युत्पत्त्या वृत्रस्यास्येन्द्रो घातको ऽभूत्। शेषं पूर्वप्रपाठके व्याख्यातम्।  
तस्य वधोपायं दर्शयति—  
स प्रजापतिमिति। इन्द्रो मम कश्चिच्छत्रुर्जात इति वदन्प्रजापतिमसेवत। तस्मा इन्द्राय स प्रजापतिर्वज्रं सिक्त्वा वृत्रमुद्दिश्य कृत्याभिमन्त्रितजलेन प्रोक्ष्यैतेन जहीनि वदन्प्रायच्छत्। जहि मारयेत्यर्थः। तेन वज्रेण सहितः स इन्द्र एनं वृत्रं हन्तुमभिलक्ष्याऽऽयताऽऽगतवान्।  
इत्थमुपोद्घातं तदुपयोगं चोक्त्वाऽग्नीषोमीयपुरोडाशविधिमर्थंवादेनोन्नयति—  
तावब्रूतामिति। हे इन्द्र मा प्रहाः, वृत्रं मा प्रहर। आवमन्तः स्वः, आवामुभावेतस्य मुखे तिष्ठावः। तज्ज्ञात्वा स इन्द्रो ऽब्रवीत्-युवां मम स्थो वै खल्विति तस्मान्मामभ्येतं मामक्षिलक्ष्या ऽऽगच्छतम् (इति)। ततो ऽ ग्नीषोमै त्वत्सकाशमागतयोरावयोः किं भागधेयेमिति पप्रच्छतुः। स चेन्द्रः पूर्णमासे योग्नीऽषोमीयपुरोडाशः स युवयोर्भाग इति दत्तवान्। अग्नीषोमीयमेकादशपालं निर्वपेदिति विधिरत्र द्रष्टव्यः। अग्नीषोमयोर्निर्गमनप्रकारं दर्शयति—  
तावब्रूतामिति। वृत्रस्य मुखे दन्तपङक्तिभ्यामाभितः सम्यग्दष्टावेव वर्ता-

[[1281]]

प्रपा. ५ अनु. २) कृष्णयजुर्वेदीयतैत्तिरीयसंहिता।  
(अग्नीपोमीयपुरोडाशविधिः)  
वहे। तस्मादागन्तुं न शक्नुव इति उक्त इन्द्रस्तयोरागमनाय स्वात्मनः सकाशाच्छीतज्वरं तदनन्तरभाविसंताष चोभावुत्पादितवान्। तदानीं शीतज्वशब्दाभिधेययोर्ज्वरतापयोर्जन्म समुत्पन्नम्। तज्जन्मवेदिनं न शीतरूरौ हतो न मारयतः। तत स इन्द्रस्ताभ्यां शीतरूराभ्यामायुधसदृशाभ्यामेनं वृत्रमभिलक्ष्य प्रयुक्ताभ्यामनयदेनं वृत्रं संयोजितवान्। तदा शीतज्वरसंतापाभ्यां जञ्जभ्यमानान्मुखविदारणं कुर्वतस्तस्माद्वृत्रादग्नीषोमौ निर्गतौ।  
प्रसङ्गान्मन्त्रनुत्पाद्य विनियुङ्क्ते—  
प्राणापानाविति। अग्नीषोमौ यदा निर्गतौ तदानीं प्राणापानावेवैनं वृत्रं त्यक्तवन्तौ। तयोश्च प्राणापानयोः क्रमेण दक्षः ऋतुरित्येव नामनी। यस्मात्कारणादतेस्तयोर्नामनी तस्मात्कारणात्ऋतुकाले जञ्जभ्यमानो मुखविदारणरूपं गात्रविनाशं कुर्वन्यजमानो पथि दक्षक्रतु इति मन्त्रं ब्रूयात्। तिष्ठेतामिति मन्त्रवाक्यशेषस्याध्याहारः। तेन मन्त्रपाठेन प्राणापानावेव स्वात्मनि स्थिरौ धारितवान्भवति। ततोऽपमृत्युपरिहारेण सर्वमायुः प्राप्नोति।  
अथानेन वृत्रवधप्रसङ्गेनाऽऽज्यभागमन्त्रयुगलयोः कालभेदेन व्यवस्थां विधत्ते—  
स देवतेति। स इन्द्रो ऽ ग्नीषोमप्रमुखा वृत्रमुखे स्थिताः सर्वा देवतां वुत्रान्निर्हूय निःसार्य वृत्रहननहेतुभूतं हविराज्यभागद्रव्यरूपं पूर्णमासे संपादितवान्। लोके ऽप्येनं वृत्रमावरणात्मकं वृत्रान्धकाररूपेणावस्थितं शत्रुं पूर्णिमादिने ज्योत्स्नया विनाशयन्ति। अमावस्यायां ज्योत्स्नाया अभावाद्वृत्ररूपमन्धकारमाप्याययन्ति सर्वतो वर्धयन्ति। यस्मादेवं तस्माद्वृत्रहननशब्दलाञ्छिते ऋचावाज्यभागयोः पूर्णमासे पुरोनुवाक्ये कर्तव्ये। वृधिधातुयुक्ते ऋचावमावास्यायां पुरोनुवाक्ये कर्तव्ये अग्निर्वृत्राणि जङ्घमत्व ꣳ राजोत वृत्रहेत्यनयोर्वृत्रहननप्र तीतेतेरे ऋचौ वार्त्रघ्न्यौ कविर्विप्रेण वावृधे वर्धयामो वचोविद इत्येते ऋचौ वधिधातुयुक्तत्वाद्वृधन्वत्यो।  
प्रासङ्गिकीमाज्यभागव्यवस्थां विधाय प्रकृतं वृत्रवधप्रकारं दर्शयति—  
तत्स ꣳ स्थाप्येति। स इन्द्रो वृत्रहननहेतुभूतमाज्यभागरूपं हविः संपूर्णं

[[1282]]

कृत्वा पूर्ववद्वज्रमादाय पुनरपि वृत्रमभिलक्ष्य हन्तुमागतवान्। तदानीं द्यावापृथिव्याविन्द्रब्रूताम् अयं वृत्रो भूमिमारभ्य द्युलोकपर्यन्तं व्याप्याऽऽ वयोराश्रितो वर्तते। तस्मान्म (दस्म) दीयमेनं न प्रहरेति। तत इन्द्रस्यानङ्गीकारमवलोक्य प्रहारमभ्यनुज्ञातुमुत्कोचत्वेन वरं वृतवत्यौ। नक्षत्रैर्विहिता ऽ लंकृता स्यामिति दिवो वरः। मनुष्यपशुवृक्षनगतदीसमुद्रादिरूपेण विचित्रेण विहिता ऽ लंकृत स्यामिति पृथिव्या वरः। तेन वरेण ते तथैव स्याताम्। एतद्वराभिज्ञो ऽ पि स्वाभीष्टं वरं प्राप्नोति। ततः स इन्द्रो द्यावापृथिवीभ्यामनुज्ञातो वृधं हतवान्।  
अथाभिहितस्याग्नीषोमीयपुरोडाशस्य देवो प्रशंसति—  
ते देवा इति। इन्द्रयुक्ताः पार्श्ववर्तिनः सर्वे देवा वृत्रं हत्वा तन्मुखान्निसृतावग्नीषोमौ प्रति हव्यमस्मदर्थे वहतमित्यब्रुवन्। ततस्तावग्नीषोमौ तान्देवान्प्रत्येवमब्रूताम् त्यौ तथाविधौ वृत्रेण चिरं दंशनादपगततेजस्कावेव संपन्नौ, त्ययोस्तथाविधयोस्तेजः सामर्थ्यं वृत्र एव स्थितमिति। ते देवा अब्रुवन्परस्परं को नामेदं तेज आप्तुं गच्छतीति। तत्र बुद्धिमन्तो गोः सर्वमित्रत्वेन द्वैराभावाद्गौरेव वृत्रशरीरे गत्वा तेजः समानेष्यतित्युक्तवन्तः। साऽपि गौरुत्कोचत्वेन वरमे वमयाचत-- अनयोः संबन्धि घृतपयोरूपं तेजो वृत्रशरीरदानेष्यामि, आनीतं च तन्मय्येत सर्वदा तिष्टतु, मय्येव स्थितेन तेजोभयेन तदा तदा स्वीकृतेन भोजनं निर्वर्तयध्वामिति। तमिमं वरं लब्ध्वा तत्तेजो गौरानयत् तस्माद्वरवृतत्वाल्लोके ऽ पि निरन्तरं गवि तिष्ठतैव तेजसा बृतपयोरूपेणोभयेन तदा तदा स्वीकृतेन सर्वे भोजनं निष्पादयन्ति। तत्र यद्घृतमेतदेवाग्नेस्तेजो यत्पय एतदेव सोमस्य तेजस्तदुभयवेदनेन तेजस्वी भवतीति।  
तदिदमग्नीषोमीयपुरोडाशरूपं पौर्णमासकर्म प्रजापतिसंबन्धित्वेनेन्द्रसंबन्धित्वेनं च प्रशंसति—  
ब्रह्मवादिन इति। नात्र प्रजापतेर्हविर्भोक्तृत्वेन पौर्णमासदेवतात्वं, किंतु

[[1283]]

प्रपा. ५ अनु ६) कृष्णयजुर्वेदीयतैत्तिरीयसंहिता।  
(अग्नीषोमीयपुरोडाशविधिः)  
तत्कर्मस्रष्ष्टूत्वेन। तच्च पूर्वकाण्ड उदाहृतम्--“प्रजापतिर्यज्ञानसृजताग्निहोत्रं चाग्निष्टोमं च पौर्णमासीं चोक्थ्यं च” इत्यादि। स च प्रजापतिस्तेन पौर्णमासकर्मणा स्वकीयं ज्येष्ठं पुत्रमिदं निरवासाययन्निःशेषवित्तदानेन स्थिरानिवासमकरोत्। एतदपि पूर्वकाण्ड एव स्पष्टमुदाहृतम् “तेनेन्द्रं निरवासाययत्तेनेन्द्र परमां काष्ठामगच्छत्” इति। यथा प्रजापतिर्यज्ञान्तसर्ज तथेन्द्रोऽ प्येग्नीषोमौ वृत्रान्निःसार्य ताभ्यामिमं पुरोडाशं दत्तवानिति अस्ति प्रजापतेरिवेन्द्रस्यापि संबन्धः। अस्मात्प्रजापतिरिन्द्रं निरवासाययत्तस्माल्लोके ऽ पि ज्येष्ठं पुत्रं धनेन निरवसाययन्ति निःशेषमायुषो ऽ वसानं धनेन युक्तो यथा प्राप्नोति तथा कुर्वन्तीत्यर्थः।  
अथ मीमांसा।  
पञ्चमाध्यायस्य प्रथमपादे चिन्तितम्—  
“अग्नीषोमीय आग्नेयात्पूर्वो नो वाऽस्तु पूर्वता।  
ब्राह्मणक्रमतो मैवं मन्त्रक्रमबलत्वतः।।  
स्मृतिक्रमादनुष्ठानं मन्त्राणां स्मारकत्वतः।  
प्राबल्यं ब्राह्मणस्यास्ति विधिना ऽ पि कृतार्थता” ।।  
अग्नीषोमीययागस्तैत्तिरीयब्राह्मणे पञ्चमप्रपाठके द्वितीयानुवाके समाम्नातः- “ताभ्यामेतमग्नीषोमीयमेकादशपालं पूर्णमासे प्रायच्छत्” इति। आग्नेयभागस्तु षष्ठप्रपाठके तृतीयानुवाक आम्नातः- “यदाग्नेयोऽष्टाकपालोऽमावास्यायां च पौर्णमास्यां चाच्युतो भवति” इति। तत्रानुष्ठानेस्य ब्राह्मणोक्तविध्यधीनत्वादग्नीषोमीयस्य प्रथममनुष्ठानमिति प्राप्ते ब्रूमः- मन्त्रकाण्डे पूर्वं पठिता आग्नेयमन्त्राः। तथा हि - हौत्रकाण्ड आज्यभागमन्त्रानुवाकादुत्तरस्मिन्ननुवाके प्रथममग्निर्मूधेत्यादिके आग्नेय्यौ याज्यानुवाक्ये आम्नाते। ततः “न त्वदे तानि” इत्यादिके प्राजापत्ये। ततो ऽ ग्निषोमा सवेदसेत्यादिके अग्नीषोमीये। आध्वर्यवकाण्डे ऽ ग्नये जुष्टं निर्वपाम्यग्नीषोमाभ्यामित्याग्नेयः पूर्वमाम्नातः। यजमानकाण्डे ऽ ग्नेरहं देवयज्यया ऽ न्नादो भूयासमित्याभ्नाय पश्चादग्नीषोमयोरहं देवयज्यया वृत्रहा भूयासमित्याम्नायते। मन्त्रक्रमश्च प्रबलः। मन्त्रैः स्मृत्वा

[[1284]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अग्नीषोमीयपुरोडाशविधिः)  
पश्चादनुष्ठेयत्वात्। ब्राह्मणं त्वप्राप्तपदार्थविधिनाऽपि चरितार्थम् । अतोऽ नुष्ठानस्मरणायैवोत्पन्नान्मन्त्रान्बाधितुं नालमिति मन्त्रक्रमेणा ऽऽ ग्नेयस्यैव प्रथममनुष्ठानम्।  
तृतीयाध्यायस्य चतुर्थपादे चिन्तितम्—  
“जञ्जभ्यमानमन्त्रोक्तिः पुंसो धर्मः क्रतोरुत।  
वाक्यादाद्यः प्रक्रियया द्वितीयस्त्वाविरुद्धया”  
दर्शपूर्णमासप्रकरणेश्रूयते----“प्रणो वै दक्षोऽपानः क्रतुस्तस्माज्जञ्चभ्यमानो ब्रूयान्मयि दक्षक्रतू इति प्राणापानावेवाऽऽत्मन्धत्ते सर्वमायुरेति” इति। गात्रविनामेन विदारितमुखः पुरुषो जञ्जभ्यमानः, तस्य वाक्यान्मन्त्रोक्तिः प्रतीयते। वाक्यं च प्रकरणाद्वलीयः। तस्माकेवलं पुंधर्म इति चेन्मैवम् ऋतावपि जञ्जभ्यमानपुरुषसंभवेन वाक्यप्रकरणयोर्विरोधाभावे सत्युभाभ्यां ऋतुयुक्तपुरुषसंस्कारत्वावगमात्।  
तत्रैव प्रथमपादे चिन्तितम्—  
“वार्त्रघ्न्यौ पौर्णमासे स्तो वृधन्वत्यौ तु दर्शने।  
इति प्रधानशेषत्वमुक्तं किंवा व्यवस्थितिः।।  
क्रमेण प्रापिता मन्त्राश्चत्वारो ऽ प्याज्यभागयोः।  
क्रमाद्वाक्यं बलीयो ऽत एषां दर्शादिशेषता।।  
न मुख्ये सोम एको ऽस्ति ना ऽऽधारत्वादिकालयोः।  
दर्शादेरव्यवस्थित्या प्राप्तौ वाक्यादव्यवस्थितिः।।”  
दर्शपूर्णमासप्रकरणे श्रूयते—“तस्माद्वार्वघ्नी पूर्णमासेऽनूच्येते वृधन्वती अमावास्यायाम्” इति। तत्रेदं वार्त्रघ्नीयुगलं वृधन्वतीयुगलं च हौत्रकाण्डे आज्याभागयोः क्रमेऽग्निर्वृत्राणि जङ्घनदित्यनुवाकेना ऽऽम्नातम्। उदाहृतेन तु ब्राह्मणवाक्येन दर्शपूर्णमासयागयोस्तद्विधिरवगम्यते। तत्र वाक्यस्य प्रबलत्वादेषां मन्त्राणां दर्शपूर्णमासयागाङ्गत्वं न त्वाज्यभागाङ्गत्वमिति प्राप्ते ब्रूमः- “अग्निर्वृत्राणि जङ्घनत्” इत्याग्नेयी प्रथमा वार्त्रघ्नी। “त्वं सोमासि सत्पतिः” इति सौम्या द्वितीया वार्त्रघ्नी। “अग्निः प्रत्नेन मन्मना” इत्याग्नेयी प्रथमा

[[1285]]

प्रपा. ५ अनु. ३) कृष्णयजुर्वेदीयतैत्तिरीयसंहिता।  
(अमावस्यायां सांनाय्ययोगविधिः)  
वृधन्वती। “सोमगीर्मिष्ट्वा वयम्” इति सौम्या द्वितीया वृधन्वती। तत्र मुख्ययोर्दर्शपूर्णमासयोराग्नेयपुरोडाशसद्भावादाग्नेयीद्वयस्य विकल्पेन पुरोनुवाक्यात्वं कथंचिद्भवतु। सौम्ययोस्तु तन्न संभवति। सोमदेवताया अभावात्। नह्यग्नीषोमीयेऽपि केवलः सोमो विद्यते। किंच, पौर्णमास्याममावास्यायामिति सप्तमीभ्यामाधारत्वं गम्यते । तच्च यागवाचित्वे यागस्य मुख्यत्वान्न संभवति । कालस्य तुपसर्जनत्वात्तद्वाचित्वं युक्तम् । किंच, प्रयाजमन्त्रानुवाकस्यानन्तरमेवायमनुवाकः पठितः स चा ऽऽज्यभागयोरङ्गयोः क्रमो न तु मुख्ययोर्दर्शपूर्णमासयोः। तस्मान्न मन्त्रचतुष्टयस्य मुख्ययागत्ङ्गत्वम्, किं तु आज्यभागाङ्गत्वम्। नन्वेतत्क्रमेणैव लब्धं तत्रप्याग्नेमे प्रथम आज्यभागे मन्त्रो ऽप्याग्नेयः, सौम्ये वितीये सोम्य इत्येषा व्यवस्था लिङ्गेनैव लभ्यते। वाढम्। तथाऽपि वार्त्रघ्नीयुगलं पूर्णमासे वृधन्वतीयुगलममावास्यामित्येषा व्यवस्था पूर्वमप्राप्ता ब्राह्मणवाक्येन विधीयत इति न वैयर्थ्यम्।।  
इति श्रीमत्सायणाचार्यविरचिते माधवीये वेदार्थप्रकाशे कृष्ण-  
यजुर्वेदीयतैत्तिरीयसंहिताभाष्ये द्वितीयकाण्डे पञ्चमप्रपाठके  
द्वितीयो ऽनुवाकः ।। २ ।।

### ०३ 
(अथ द्वितीयकाण्डे पञ्चमप्रपाठके तृतीयोऽनुवाकः)।  
इन्द्रं॑ वृ॒त्रं ज॑घ्नि॒वाꣳ सं मृधो॒ऽभि प्रावे॑प॒न्त  
स ए॒तं वै॑मृधं पू॒र्णमा॑सेऽनुनिर्वा॒प्य॑मपश्यत्तं॒  
निर॑प॒षत्ते॒न वै स मृधोपा॑ह॒त यद्वै॑मृधः पूर्ण॒-  
मा॑से ऽनुनिर्वा॒प्यो भव॑ति॒ मृध॑ ए॒व ते॒न यज॑-  
मा॒नो ऽप॑ हत॒ इन्द्रो॑ वृ॒त्रꣳ ह॒त्वा दे॒वता॑भिश्चे-  
न्द्रि॒येण॑ च॒ व्या॑र्ध्यत॒ स ए॒तमा॑ग्ने॒यमष्टा॒क॑पा-  
लममावा॒स्या॑यामपश्यदै॒न्द्रं दधि॑ (१) तं

[[1286]]

श्रीमत्सायणाचार्यविरचितभाष्यसेता— (२ द्वितीयकाण्डे—  
(अमावास्यायां सांनाय्ययागविधिः)  
निर॑वप॒त्तेन॒ वै स दे॒वता॑श्चेन्द्रि॒यं चावा॒रुन्ध॒  
यदा॑ग्ने॒यो॑ऽष्टाक॑पालोऽमावा॒स्या॑यां॒ भव॑त्यै॒न्द्रं  
दधि॑ दे॒वता॑श्चै॒व तेने॑न्द्रि॒यं च यज॑मा॒नो ऽव॑  
रुन्ध॒ इन्द्र॑स्य वृत्रं॒ ज॒घ्नुष॑ इन्द्रि॒यं वी॒र्यं पृथि॒-  
वीम॒नु व्या॑र्छ॒त्तदोष॑धयो वीरुधो॑ऽभव॒न्त्स  
प्र॒जाप॑ति॒मुपा॑धावद्वृ॒त्रं मे॑ ज॒घ्नुष॑ इन्द्रि॒यं  
वी॒र्य॑म् (२) पृ॒थि॒वीमनु॒ व्या॑र॒त्तदोष॑धयो  
वी॒रुधो॑ऽभूव॒न्निति॒ स प्र॒जाप॑तिः प॒शून॑ब्रवीदे॒-  
तद॑स्मै॒ सं नय॒तेति॒ तत्प॒शव॒ ओष॑धी॒भ्योऽ  
ध्या॒त्मन्त्सभ॑नय॒न्तत्प्रत्य॑दुह॒न्यत्स॒मन॑य॒न्तत्सां॑  
ना॒य्यस्य॑ सानाय्य॒त्वं यत्प्र॒त्यदु॑ह॒न्तत्प्र॑ति॒धुषः॑  
प्रतिधु॒क्त्वꣳ सम॑नषुः॒ प्रत्य॑धुक्ष॒न्न त मयि॑  
श्रयत॒ इत्य॑ब्रवीदे॒तद॑स्मै॑ (३) शृ॒तं कुरु॑तेत्य॒-  
ब्रवीत्तदस्मै शृतम॑कुर्वन्निन्द्रि॒यं वावास्मि॑न्वी॒र्यं  
तद॑श्रय॒न्तच्छृ॒तस्य॑ शृत॒त्वꣳ सम॑नैषुः॒ प्रत्य॑धु-  
क्षञ्छृ॒तम॑क्र॒न्न तु मा॑ धिनो॒तीत्य॑ब्रवीदे॒तदस्मै॒  
दधि॑ कुरुते॒त्य॑ब्रवी॒त्तद॑स्मै॒ दध्य॑कुर्व॒न्तदे॑नमधि-  
नो॒त्तद्द॒ध्नो दधि॒त्वं ब्र॑ह्मवा॒दिनो॑ वदन्ति द॒ध्नः  
पूर्व॑स्याव॒देय॑म् (४) दधि॒ हि पूर्वं॑ क्रि॒यत॒  
इत्यना॑दृत्य त॒च्छृ॑तस्यै॒व पूर्व॒स्याव॑ द्येदि—  
न्द्रि॒यमे॒वास्मि॑न्वी॒र्यंꣳ॑ श्रि॒त्वा द॒ध्नोपरि॑ष्टा—  
द्धिनोति यथापू॒र्वमुपै॑ति॒ यत्पू॒तीकै॑र्वा पर्ण

[[1287]]

प्रपा. ५ अनु. ३) कृष्णयजुर्वेदीयतैत्तिरीयसंहिता।  
(अमावास्यायां सांनाय्ययागविधिः)  
व॒ल्कैर्वा॑ऽऽत॒ञ्च्यात्सौ॒म्यं तद्यत्क्व॑लै राक्ष॒सं  
तद्यत्त॑ण्डु॒लैर्वैश्वदे॒वं तद्यदा॒तञ्च॑नेन मानु॒षं त—  
द्यद्द॒ध्ना तत्सेन्द्रं॑ द॒ध्नाऽऽ त॑नक्ति (५)  
से॒न्द्र॒त्वाया॑ग्निहोत्रोच्छेष॒णम॒भ्यात॑नक्ति य॒ज्ञस्य॒  
सं॑तत्या॒ इन्द्रो वृत्रꣳ ह॒त्वा परां॒ परावत॑  
मगच्छ॒दपा॑राध॒मिति॒ मन्य॑मान॒स्तं दे॒वताः॒  
प्रैष॑मैच्छ॒न्त्सो॑ऽब्रवीत्प्र॒जाप॑ति॒र्यः प्र॑थ॒मो॑ऽनुवि॒  
न्दति॒ तस्य॑ प्रथ॒म भा॑ग॒धेया॒मिति तं पि॒तरो  
ऽन्व॑विन्द॒न्तस्मा॑त्पि॒सृभ्यः॑ पू॒र्वेद्युः क्रि॑य॒ते सो॑ऽ  
मावा॒स्यां॑ प्रत्याऽग॑च्छत्तं दे॒वा अ॒भि सम॑—  
गच्छन्ता॒मा वै नः॑ (६) अ॒द्य वसु॑ वस॒  
तीतीन्द्रो॒ हि दे॒वानां॒ वसु॒ तद॑मावा॒स्या॑या  
अमावास्य॒त्वं ब्र॑ह्मवा॒दिनो॑ वदन्ति किंदेव॒त्यꣳ॑  
सांना॒य्यमिति॑ वैश्वदे॒वमिति॑ ब्रूया॒द्विश्वे॒ हि  
तद्दे॒वा भा॑ग॒धेय॑म॒भि समग॑च्छ॒न्तेत्यथो॒ खल्वै॒-  
न्द्रमित्ये॒व ब्रू॑या॒दिन्द्रं॒ वाव ते तद्भि॑ष॒ज्यन्तो॒ऽभि  
सम॑गच्छ॒न्तेति॑ (७) ।।  
(दधि॑ मे ज॒घ्नुष॑ इन्द्रि॒यं॑ वी॒र्या॑मित्य॑ब्रवी॒देतद॑स्मा अ॒वदेयं॑ तनक्ति  
नो॒ द्विच॑त्वारिꣳशच्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
पञ्चमप्रपाठके तृतीयोऽनुवाकः।। ३ ।।  
---------

[[1288]]

श्रीमत्सायणाचार्यविरचितभाष्यसमेता----(२ द्वितीयकाण्डे---  
(अमावास्यायां सांनाय्ययागविधिः)  
(अथ द्वितीयकाण्डे पञ्चमप्रपाठके तृतीयोऽनुवाकः)।  
द्वितीयेऽग्नीषोमयागोऽभिहितः पूर्णिमादिने।।  
अथ तृतीयेऽमावास्यायां सांनाय्ययागो वक्तव्यः।  
तत्र प्रथमं तावत्पौर्णमास्याममुनिर्वाप्यं वैमृधं विधित्सुः प्रस्तौति----  
इन्द्रं वृत्रमिति। अथ य इन्द्रो वृत्र हतवांस्तमिन्द्रं मृधो वत्रपक्षपातिनो वैरिणोऽभितः समागत्य प्रकर्षेण भयमुत्पाद्याकम्पयन्त। विनाशिता मृधो वैरिणो येन देवेनासौ विमृत्। स देवा यस्यैकादशकपालस्य पुरोडाशस्य सोऽयं वैमृधः। तं पुरोडाशं पूर्णमासयागेऽनुनिर्वाप्यं प्रधानकर्मणः पश्चान्निर्वापयोग्यमपश्यत्।  
अथ विधत्ते----  
अद्वैमृध इति। अथ सांनाय्यनामकमैन्द्रं दधि विधातुं प्रस्तौति-----  
इन्द्रो वृत्रमिति। इन्द्रो वृत्रवधेन भीतो दूरे पलायमानः स्वकीयाभिर्देवताभिश्च स्वकीयेन सामर्थ्येन च व्यृद्धो वियुक्तोऽभूत्। अथ विधत्ते----  
यदाग्नेय इति। अत्राऽऽग्नेयो न विधियते। षष्ठे प्रपाठके यदाग्नेयोऽष्टाकपालोऽमावास्यायां च पौर्णमास्यां चाच्युतो भवतीति कालद्वये विधानात्। अत ऐन्द्राग्नविध्युन्नयनायायमर्थवादः---यदा केवलेनाप्याग्नेयेन देवतानामिन्द्रियस्य चावरोधो भवति तदानीमैन्द्राग्नेन तदवरोध इति किमु वक्तव्यमिति। अनयोः स्तुत्या तद्विधिरुन्नीयते। शाखान्तरे समानप्रकरणे स्पष्टं तद्विधानात्। ऐन्द्रादधिविधिस्त्वसंदिग्ध एव।  
तमेवं विधिं स्तोतुं सांनाय्यनिर्वचनं दर्शयति---  
इन्द्रस्य वृत्रमिति। जघ्नुषो हतवतः। व्यार्छद्विविधत्वेन प्राप्नोत्। ओषयिबीरुधोर्भेदः पूर्वाचार्बैर्दर्शितः----  
“ओषध्यः फलपाकन्ता लता गुल्माश्च वीरुधः” इति।  
तदेतदिन्द्रियसामर्थ्यस्यौषध्यादिरूपत्वं प्रजापतेरग्रे कथितवान्। स च प्रजा पतिरेतदिन्द्रियसामर्थ्यमिन्द्रार्थं सम्यक्प्रापयतेति पशूनब्रवीत्। तत्सामर्थ्यं पशव ओषधीभ्यः सकाशादानीय स्वात्मन्नधि स्वशरीरे सम्यक्स्थापितवन्तः। पुनः स्वनिष्ठं तद्वीर्यं क्षीरादिरूपमिन्द्रं प्रति दुग्धवन्तः। यस्मात्पशवः समनयंस्तस्मात्सांनाय्यस्य गोरसस्य सम्यगानयनेन संपन्नमितिव्युत्पत्त्या सांनाय्वनाम भवति। य

[[1289]]

प्रपा. ५ अनु. ३) कृष्णयजुर्वेदीयतैत्तिरीयसंहिता।  
(अमावास्यायां सांनाय्ययागविधिः)  
स्मादिन्द्रं प्रति दुग्धवन्तस्तस्मात्प्रतिधुषः प्रतिदिनं दुह्यमानस्य क्षीरस्य प्रतिधुगिति नाम संपन्नम्। अथ शृतनामनिर्वचनं दर्शयति----  
समनैषुरिति। भोः प्रजापते त्वदाज्ञया पशवः समनैषुः प्रत्यधुक्षंश्च क्षीररूपं तद्वीर्यं मयि न श्रयते पाकाभावान्मदुदरे तन्न जीर्यत्यर्थमुक्तवान्। ततः प्रजापतिः पशून्प्रति शृतं पक्वं कुरुतेत्यब्रवीत। तथा कृते सति तदिन्द्रियसामर्थ्यं पक्वं पयोऽस्मिन्निन्द्रोदरे सम्यगाश्रितमभूत्। य (त) स्माच्छ्रा पाक इत्यस्माच्छ्रिञो वा शृतमिति नाम निष्पन्नम्। अथ दधिनामनिर्वचनं दर्शयति—  
समनैषुः प्रतीति। संनयनप्रतिदोहनशृतत्वानि संपन्नन्येव, किं तु तच्छृतं मां तु न धिनोति न प्रीणयतीत्युक्ते प्रजापतिरातञ्चनकर्तृन्प्रति दधि कुरुतेत्यब्रवीत्। तच्च दधिकृत सदेनमिन्द्रमधिनोदप्रीणयत्। तस्माद्दधिनाम संपन्नम्। अत्रैन्द्रं दधीति विधिर्विस्पष्ट एव। शृतनामनिर्वचनार्थवादनैन्द्रं पय इति विधिमुन्नयेत्। अन्यथाः वक्ष्यमाणशृतावदानविचारानुदयप्रसङ्गात्।  
तमेव विचारमभित्रेत्य पूर्वपक्षमुपन्यस्यति----  
ब्रह्मवादिन इति। यस्पात्पूर्वदिने रात्रौ दधि क्रियते तस्माज्जुह्वामवदानेऽवदीयमाने दध्नः स्वरूपमेव पूर्वमवदेयम्।  
तमेवं पूर्वपक्षं दर्शयित्वा सिद्धान्तं विधत्ते—  
अतादृत्येति। तत्पूर्वं दध्यावदानमनादृत्य क्षीरस्यैव स्वरूपं पूर्वभवदेयम्। तथा सत्यस्मिन्यजमान इन्द्रियरूपमेव क्षीरमवस्याप्योपरिष्टाद्दध्ना प्रीणयति। क्षीरं पूर्वभावि दधि पश्चाद्भावीत्येवषुत्पत्तिक्रममपि प्राप्तवान्भवति।  
अथाऽऽतञ्चनं विधत्ते—यत्पूतीकैरिति।  
सोमवल्लीसमानाया लतायाः खण्डाः पूतीकाः। पलाशवृक्षस्यांशाः पर्णवल्काः। प्रौढब दरफलानि क्वलाः। ईषदम्लतक्रमातञ्चतम्। पूतीकादिभिरातञ्चनं सोमादीनां प्रियम्। तथा सत्यत्रेन्द्रप्रीत्यै दध्ना ऽऽतञ्च्यात्।  
दध्ना ऽऽतञ्चवनस्योपर्यग्निहोत्रार्थयवागूशेषे (ष) णातञ्चनं विधत्ते—

[[1290]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अमावस्यायां सांनाय्ययागविधिः)  
अग्निहोत्रेति। दर्शयागस्याग्निहोत्रेण सहाविच्छेदः संतति। अथ पिण्डपितृयज्ञं विधत्ते—  
इन्द्रो वृत्रमिति। वृत्रवधेन सुरागामपराधं कृतवानस्मीति मन्यमान इन्द्रो भीतोऽत्यन्तं दूरममच्छत्। तमिन्द्रं प्रति देवता अह्वानमैच्छन्। देवतानां मध्ये योऽन्विष्य प्रथममिन्द्रं लभते तस्य प्रथमं भागो दीयत इति प्रजापतिनोक्ताः पितरः प्रथममिन्द्रं यस्मादलभन्त तस्मात्पितृभ्य पूर्वेद्युः पिण्डपितृयज्ञं कुर्यात्। दर्शयागदेवतानाममावास्यायामारम्भः प्रतिपादि तद्यागः। पितृणां त्वमावास्यायामेव पिण्डदानम्।  
ननु ब्राह्मणग्रन्थे प्रथमकाण्डस्य तृतीयप्रपाठके ऽन्त्यानुवाके महता प्रपञ्चेन पिण्डपितृयज्ञो विहितः। बाढम्। एवं तर्हि सांनाय्यप्रशंसार्थमत्र तदनुवादो ऽस्तु। तामेव स्तुतिं द्योतयितुममावास्यानिर्वचनं दर्शयति—  
सोऽमावास्यामिति। पितृभिरन्विष्य लब्धः स इन्द्रोऽमावास्यायां पलायनदेशात्प्रतिनिवृत्य समागतः। ते देवास्तमिन्द्रमभिमुखीकर्तुं संप्राप्ताः परस्परमिदमब्रुवन्—अद्य नोऽस्माकं वसु श्रेष्ठं धनममा वसति सह तिष्ठति, सर्वेषां साधारणत्वेन वर्तत इत्यर्थः। किं तद्वस्विति तदुच्यते-इन्द्रः खलु सर्वेषां देवानां वसु श्रेष्ठं धनं, तस्मिन्वर्तमाने सति स्वामिलाभात्। यस्माद्देवा एवमुक्तवन्तस्तस्मादमा वसत्यद्येति व्युत्पत्त्या ऽमावास्यानाम संपन्नम्।  
ऐन्द्रं दधीति विधिवाक्ये सांनाय्यस्य यदैन्द्रत्वमुक्तं तदेव पूर्वोत्तरपक्षाभ्यां द्रढयति—  
ब्रह्मवादिन इति। पितृभिरानीयमानमिन्द्रमभिमुखीकर्तुं सर्वेऽपि देवा यदा समागच्छंस्तदा तत्सांनाय्यलक्षणं भागमभिलक्ष्यैव समागच्छन्निति सांनाय्यं वैश्वदेवमिति केषांचित्पक्षः। अथोशब्दः पक्षान्तरार्थः। भीत्या दूरदेशं गतमिन्द्रं भिषज्यन्त एव भयनिवारणेन समाधित्सन्त एव ते देवास्त्विन्द्रं समागताः न तु सांनाय्यलिप्सया तस्मात्सांनाय्यमैन्द्रमित्येव बुद्धिमान्ब्रूयात्।  
अत्र मीमांसा।  
चतुर्थाध्यायस्य तृतीयपादे चिन्तितम्—

[[1291]]

प्रपा. ५ अनु. ३) कृष्णयजुर्वेदीयतैत्तिरीयसंहिता।  
(अमावास्यायां सांनाय्ययागविधिः)  
“संस्थाप्य पौर्णमासीं तामनु वैमृध ईरितः ।  
द्वयोरङ्गमुतैकस्य द्वयोः स्यात्प्रक्रियावशात्।।  
उत्पत्तिवाक्यतः पूर्णमाससंयोगभासनात्।  
तस्येवाङ्गं न दर्शस्य प्रक्रिया वाक्यबाधिता” ।।  
दर्शपूर्णमासप्रकरणे श्रूयते----“संस्थाप्य पौर्णमासीं वैमृधमनुनिर्वपति” इति। तत्रेयं वैमृधेष्टिः प्रकरणबलात्प्रयाजादिवदुभयोरपि दर्शपूर्णमासयोरङ्गमितिचेन्न। वाक्यस्य प्रबलत्वात्। न च संस्थाप्येति पौर्णमास्याः समाप्त्यभिधानात्तदङ्गत्वमयुक्तमिति वाच्यम्। दर्शसाधारणाङ्गसमाप्त्यभिप्रायेप्त्यणोपपत्तेः। तस्मादुत्पत्तिवाक्यादेककर्तृत्ववाचिक्त्वाप्रत्ययाच्च पूर्णमासस्यैवाङ्गम्।  
द्वितीयाध्याये तृतीयपादे चिन्तितम्---  
“दर्शपूर्णिमयोः प्रोक्त आग्नेयः केवलो ऽप्यसौ ।  
दर्शे यदिति वाक्याभ्यां कर्मान्यद्वा ऽनुवादगीः ।।  
अभ्यासादन्यकर्मत्वं द्विर्दर्शेऽ सौ प्रयुज्यताम्।  
एकत्वं प्रत्यभिज्ञानादनूक्त्यैन्द्राग्नसंस्तुतिः ” ।।  
“यदाग्नेयोऽष्टाकपालोऽमावास्यायां च पौर्णमास्यां चाच्युतो भवति” इति कालद्वये विहितम्, “यदाग्नेयोऽष्टाकपालोऽमावास्यायां भवति” इति एकस्मिन्काले पुनर्विहितम्, तत्राविशेषपुनःश्रुतिलक्षणेनाभ्यासेन प्रयाजानामिव भेदः। तथा सत्याग्नेययागस्य दर्शकाले द्विः प्रयोग इति चेन्न। प्रत्यभिज्ञानादाग्नेयस्यैकत्वे सत्येककालवाक्यस्यानुवादत्वात्। न चानुवादो व्यर्थः। विधेयैन्द्राग्नस्तुत्यर्थत्वात्। यद्यप्याग्नेयोऽष्टाकपालोऽमावास्यायां भवति, तथाऽपि न केवलेनाग्निना साधुर्भवति। इन्द्रसहितोऽग्निः समीचीनतरः । तस्मादैन्द्राग्नः कर्तव्य इति विधेयस्तुतिः । प्रयाजवैषम्यं तुक्तमेवानुसंधेयम्। तस्मादनुवादः।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे पञ्चमप्रपाठके  
तृतीयोऽनुवाकः ।। ३ ।।  
-------------

[[1292]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(आग्नावैष्णवादियागविधिः)  

### ०४ 
(अथ द्वितीयाष्टके पञ्चमप्रपाठके चतुर्थोऽनुवाकः)।  
ब्र॒ह्म॒वा॒दिनो॑ वदन्ति॒ स त्वै द॑र्शपूर्णमा॒सौ  
य॑जेत॒ य ए॑नौ॒ सेन्द्रौ॒ यजे॒तेति॑ वै॒मृधः पू॒र्ण-  
मा॑सेऽनुनिर्वा॒प्यो॑ भवति॒ तेन पू॒र्णमा॑सः  
सेन्द्र॑ ऐन्द्रं दध्य॑मावा॒स्या॑यां तेना॑मावा॒स्या॑  
सेन्द्र॒ य ए॒वं वि॒द्वान्द॑र्शपूर्णमा॒सौ यज॑ते॒  
सेन्द्रा॑वे॒वैनौ॑ यजते॒ श्वःश्वो॑ऽस्मा ईजा॒नाय॒  
वसी॑यो भवति दे॒वा वै यद्य॒ज्ञेऽकु॑र्वत॒ तदसु॑रा  
अकुर्व॒त ते दे॒वा ए॒ताम् (१) इष्टि॑मपश्य  
न्नाग्नावैष्ण॒वमेका॑दशकपाल॒ꣳ सर॑स्वत्यै च॒रुꣳ  
सर॑स्वते च॒रुं तां पौ॑र्ण॒मासꣳस॒ꣳस्था-  
प्यानु॒ निर॑व॒पन्ततो॑ दे॒वा अभ॑व॒न्पराऽसु॑रा॒  
यो भ्रातृ॑व्यवा॒न्त्स्यात्स पौ॑र्णमा॒सꣳस॒ꣳस्था  
प्यैतामिष्टि॒मनु॒ निर्व॑पेत्पौर्णमा॒सेनै॒व वज्रं॒  
भ्रातु॑व्याय प्र॒हृत्या॑ऽऽग्नावैष्ण॒वेन॑ दे॒वता॑श्च  
य॒ज्ञं च॒ भ्रातृ॑व्यस्य वृङ्क्ते मिथु॒नान्प॒शू  
न्त्सारस्व॒ताभ्यां॒ याव॑दे॒वास्यास्ति॒ तत् (२)  
सर्वं॑ वृङ्क्ते पौर्णमा॒सीमे॒व य॑जेत॒ भ्रातृ॑व्य  
वा॒न्नामा॑वा॒स्याꣳ॑ ह॒त्वा भ्रातृ॑व्यं॒ नाऽऽप्या॑-  
ययति साकंप्रस्था॒यीये॑न यजेत प॒शुका॑मो॒  
यस्मै॒ वा अल्पे॑ना॒ऽऽहर॑न्ति॒ नाऽऽत्मना॒ तृप्य॑ति॒  
नान्यस्मै॑ ददाति यस्मै॑ मह॒ता तृप्य॑त्या॒-

[[1293]]

प्रपा. ५ अनु. ४) कृष्णयजुर्वेदीयतैत्तिरीयसंहिता।  
(अग्नावैष्णवादियागविधिः)  
त्मना॒ ददा॑त्य॒न्यस्मै॑ मह॒ता पू॒र्णꣳ हो॑त॒व्यं॑  
तृ॒प्त ए॒वैन॒मिन्द्रः॑ प्र॒जया॑ प॒शुभि॑स्तर्पयति  
दारुपा॒त्रेण॑ जुहोति॒ न हि मृ॒न्मय॒माहु॑तिमान॒श  
औदु॑म्बरम् (३) भ॒व॒त्यूर्ग्वा उदु॒म्बर॒  
ऊर्क्प॒शव॑ ऊ॒र्जैवास्मा॒ ऊर्ज॑ प॒शूनव॑ रुन्धे॒  
नाग॑तश्रीर्महे॒न्द्रं य॑जेत॒ त्रयो॒ वै ग॒तश्रि॑यः  
शुश्रु॒वान्ग्रा॑म॒णी रा॑ज॒न्य॑स्तेषां॑ महे॒न्द्रो दे॒-  
वता॒ यो वै स्वा दे॒वता॑मति॒यज॑ते॒ प्र स्वायै॑  
दे॒वता॑यै च्यवते॒ न परां॒ प्राप्नो॑ति॒ पापी॑या-  
न्भवति संवत्स॒रमिन्द्रं॑ यजेत संवत्स॒रꣳ हि  
व्र॒तं नाति॒ स्वा (४) ए॒वैनं॑ दे॒वते॒ज्यमा॑ना॒  
भूत्या॑ इन्धे॒ वसी॑यान्भवति संवत्स॒रस्य॑ प॒र-  
स्ता॑द॒ग्नये॑ व्र॒तप॑तये पुरो॒डाश॑म॒ष्टाक॑पालं॒ निर्वं॑-  
पेत्संवत्स॒रमे॒वैनं॑ वृ॒त्रं ज॑घ्निवाꣳ स॑म॒ग्निर्व्रतमा  
ल॑म्भयति॒ ततोऽधि॒ कामं॑ यजेत (५)।  
(ए॒तां तदौदु॑म्ब॒रꣳस्वा त्रि॒ꣳशच्च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
पञ्चमेप्रपाठके चतुर्थोऽनुवाकः ।। ४ ।।  
(अथ द्वितीयकाण्डे पञ्चमप्रपाठके चतुर्थोऽनुवाकः)।  
उक्ते वैमृधसांनाय्ये द्वितृतीयानुवाकके।।

[[1294]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(अग्नावैष्णवादियागविधिः)  
अथ चतुर्थं आग्नावैष्णवादयो वक्तव्याः।  
तत्राऽऽदौ तावत्पूर्वोक्तानुवाकयोर्दर्शपूर्णमासयोः प्रशंसामाह—  
ब्रह्मवादिन इति। एतौ दर्शपूर्णमासयागाविन्द्रसहितौ यो यजते स एव दर्शपूर्णमासयाजी न त्वन्यः। तयोश्च यागयोः सेन्द्रत्वं वैमृधसांनाय्याभ्यां संपद्यते। एवं विदुषः सेन्द्रयागेनो (णो) त्तरोत्तरदिने धनाधिक्यं भवति।  
अथ पौर्णमास्यां काम्यमनुनिर्वाप्यमिष्ट्यन्तरं विधातुं प्रस्तौति—  
देवा वा इति। देवानां यज्ञं दृष्ट्वा तथैवानुचरतामसुराणां देवसमानं विजयं दृष्ट्वा देवास्तानसुरान्वञ्चयित्वाऽनुष्ठितेनानुनिर्वाप्येण स्वयं विजयं प्राप्ता असुराश्च पराभूताः। अथ विधत्ते—  
यो भ्रातृव्यवानिति। पौर्णमासेन प्रधानयागेन वज्रप्रहारः। अग्निः सर्वा देवता विष्णुर्यज्ञ इत्युक्तत्वात्तदीयहविषा वैरिणो देवता यज्ञं ऋतुं च विनाशयति। सारस्वतयोः स्त्रीपुरुषदेवत्वात्तदीयहविर्भ्यां मिथुनानां पशूना वर्जनम्। एतावता भ्रातृव्यस्य यावद्वित्तमस्ति तत्सर्वं नाशितं भवति।  
यदुक्तं सूत्रकारेण—पौर्णमासीमेव यजेत भ्रातृव्यवान्नामावास्यां पितृयज्ञमेवामावास्यायां क्रियते (इति) तदेतद्विधत्ते—  
पौर्णमासीमेवेति। द्वितीयानुवाके वृत्रप्रसङ्ग इदमुक्तम्—घ्नन्ति वा एनं पूर्णवास आऽमावास्यायां प्याययन्ति इति। तस्मादत्रापि पूर्णमासानुष्ठानेन भ्रातृव्यं हत्वा दर्शयागपरित्यागेन भ्रातृव्यस्याऽऽप्यायनं परित्यक्तवान्भवति।  
अथ दर्शपूर्णमासस्य गुणविकृतिरूपं कंचिद्यागं विधत्ते—  
साकंप्रस्थायीयेनेति। दधिक्षीरपूर्णाभिश्चतसृभिः कुम्भीभिर्ब्राम्हणाहृताभिः साकमध्वर्यो प्रस्थानं होमस्थानं त्रति प्रस्थानं यस्मिन्यागे सोऽयं साकंप्रस्थायीयो यागस्तेन पशुकामो यजेत। तत्र महता क्षीरद्रव्येण पूर्णं हविर्होतव्यम्। लोके च यस्मै राज्ञे करप्रदायिन्यः प्रजा अल्पेन प्रमाणेन धनमाहरन्ति स राजा न स्वयं तृप्यति नाप्यन्यस्मै दातुं शक्नोति। यस्मै तु महता प्रमाणेन धनमाहरत्न्ति स राजा स्वयं तृप्यति चान्यस्मै दातुमपि च प्रभवति। तस्मादत्रापि महता प्रमाणेन पूर्णस्य द्रव्यस्य होमे सति स्वयं तृप्त इन्द्रः प्रजया पशुभिश्चैनं यजमानं

[[1295]]

प्रपा. ५ अनु. ४) कृष्णयजुर्वेदीयतैत्तिरीयसंहिता।  
(आग्नावैष्णवादियागविधिः)  
तर्पयति। तद्यागप्रकारः सूत्रकारेण स्पष्टीकृतः---‘साकंप्रस्थायीयेन यजेत पशुकाम इत्यमावास्या विक्रियते द्वौ सायंदोहावेवं प्रातः सायं सायंदोहाभ्यां प्रचरन्ति प्रातः प्रातर्दोहाभ्यां सर्वैर्वा प्रातः’ इति।  
क्षीरश्रपणपात्राणां मृन्मयत्वाद्धोमेऽपि तत्प्रसक्तिं वारयितुं विधत्ते----  
दारुपात्रेणेति। यस्मामृन्मयपात्रमाहुतिं व्याप्तुं नार्हति तस्माद्दारुपात्रेण होमः। न ह्यत्र जुह्वामवदानमस्ति। पूर्णस्य होतव्यत्वात्। अतो हविष्पूरणक्षमेण जुहुयात्। दारुविशेषं विधत्ते---  
औदुम्बरमिति। प्रथमप्रपाठके औदुम्बरो यूपो भवतीत्यत्रैतद्व्याख्यातम्। अत्र सूत्रम्----‘पात्रसंसादनकाले चत्वार्यौदुम्बरपात्राणि प्रयुनक्ति तेषां जुहूवत्कल्पः’ इति। ‘यावत्यः कुभ्म्यस्तावन्तो ब्राह्मणा दक्षिणत उपवीतिन उपोत्थाय कुन्भीभ्यः पात्राणि पूरयित्वा तैरेवाध्वर्युं जुह्वन्त(त) मनु जुह्वति स्विष्टकृद्भक्षाश्च न विद्यन्ते’ इति च।  
नागतश्रीरिति। शुश्रुवान्वेदत्रयाभिज्ञः। वेदत्रयस्य च श्रीरूपत्वात्तदभिज्ञः प्राप्तश्रीर्भवति। श्रीरूपत्वं चैवमाम्नायते---‘अहे बुध्निय मन्त्रं मे गोपाय। यन्मृषयस्त्रयिविदा विदुः। ऋचः सामानि यजूꣳ षि। सा हि श्रीरमृता सताम्’ इति। ग्रामाध्यक्षो ग्रामणीः। राज्ञः पुत्रो राज्यन्यः। दयोः प्राप्तश्रीकत्वं प्रसिद्धम्। तेषामेव त्रयाणां महेन्द्रो देवता। एवं सति यः पुरुषः स्वकीयां देवतामतिक्रम्य यजते। एतेषु कश्चिदिन्द्रं यजति। अन्यो वा महेन्द्रं यजति। ताडशः स्वकीयदेवतायाः प्रच्युतः सन्परकीयां देवतां न प्राप्नोति। तद्देवताशापेन पापीयान्दरिद्रश्च भवति। अगतश्रियः सर्वदेन्द्रप्राप्तौ विशेषं विधत्ते----  
संवत्सरमिति। संवत्सरमतिक्रम्य यस्माद्व्रतं नानुष्ठेयं भवति तस्मादगतश्रीः संवत्सरमिन्द्रं यजेत। एवं सति स्वकीयैव देवताऽन्यस्मिन्संवत्सर इज्यमाना सती भूत्यर्थं यजमानं प्रकाशयति। ततोऽयं धनवत्तरो भवति।  
अगतश्रियः कांचिदिष्टिं विधत्ते----  
संवत्सरस्येति। व्रतपालकोऽग्निर्महेन्द्रयागाधिकारनिवारकपापरूपं वृत्रं संवत्सरेन्द्रानुष्ठानेन हतवन्तं यजमानं महेन्द्रयागानुष्ठानरूपं व्रतं प्रापयति।

[[1296]]

श्रीमत्सायणाचार्यविरचितभाष्यसमेता-----(२ द्वितीयकाण्डे  
(आग्नावैष्णवादियागविधिः)  
व्रतपतेष्टेरूर्ध्वमगतश्रिय इन्द्रमहेन्द्रयोरैच्छिकत्वं विधत्ते---  
ततोऽधि कामं यजेतेति। अत्र मीमांसा।  
तृतीयाध्यायस्य पञ्चमपादे चिन्तितम्----  
‘आक्रामन्सह कुंभीभिरस्मिञ्छेषक्रिया न वा  
जुह्वाऽवदानात्प्रकृताविव शेषक्रियोचिता।।  
कुम्भीषु शेषासंसिद्धेः साकंप्रस्थाय (य्य) कर्मणि।  
न स्विष्टकृदिदं (डं) कार्यमग्नीधे स्रुक्प्रदानतः’।।  
‘साकंप्रस्थायीयेन यजेत पशुकामः’ इति विहिते कर्मणि श्रूयते---सहकुम्भीभिरभिक्रामन् इति। तत्र चतसृभिदधिपयः कुम्भिभि। सहाऽऽ हवनीयदेशेऽभिक्रमणमात्रं श्रुतम्।  
न तु तत्र कुम्भीभिर्होमः श्रुतः। तथा सत्यस्य कर्मणः सांनाय्यविकृतित्वाज्जुह्वा कुम्भीभ्योऽवदाय जुहुयात्। हुतशेषेण च स्विष्टकृदादिकं सांनाय्यशेषेणेव कर्तव्यमिति प्राप्ते ब्रूमः नात्र कुम्भीषु हुतशेषः सांनाय्य इव जुह्वाऽवदानाभावात्। अग्नीधे स्रुचौ प्रदाय सह कुम्भीभिरभिक्रामन्नित्युक्तत्वाज्जुहूपभृतोः प्रत्तत्वादभिक्रमणस्य होमार्थत्वाच्च कुम्भीभिरेव दधिपयसोहोंमे सति कुम्भीमात्रमवशिष्यते, न हुतहविःशेषः। तत्र कृतः शेषकर्मं कार्यम्।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे पञ्चमपिरपाठके  
चतुर्थोऽनुवाकः ।। ४ ।।

[[1297]]

प्रपा. ५ अनु.५) कृष्णयजुर्वेदीयतैत्तिरीयसंहिता।  
(अभ्युदयेष्ट्यादीत्रयविधिः)  

### ०५ 
(अथ द्वितीयाष्टके पञ्चमप्रपाठके पञ्चमोऽनुवाकः)।  
नासो॑मयाजी॒ सं न॑येदना॑गतं॒ वा ए॒तस्य॒  
पयो॒ योऽसो॑मयाजी॒ यदसो॑मयाजी सं नये॑-  
त्परिमो॒ष ए॒व सोऽनृ॑तं करो॒त्यथो॒ परै॒व सि॑  
च्यते सोमया॒ज्ये॑व सं न॑ये॒त्पयो॒ वै सोमः॒  
पयः॑ सांना॒य्यं पय॑सै॒व पय॑ आ॒त्मन्ध॑त्ते॒ वि  
वा ए॒तं प्र॒जया॑ प॒शुभि॑रर्धयति व॒र्धय॑त्यस्य॒  
भ्रातृ॑व्यं॒ यस्य॑ ह॒विर्निरु॑प्तं पु॒रस्ता॑च्च॒न्द्रमाः॑  
(१) अ॒भ्यु॑देति॑ त्रे॒धा त॑ण्डुलान्वि भ॑जे॒द्ये  
म॑ध्य॒माः स्युस्तान॒ग्नये॑ दा॒त्रे पु॑रो॒डाश॑म॒ष्टा-  
क॑पालं कुर्या॒द्ये स्थावि॑ष्ठा॒स्तानिन्द्रा॑य प्रदा॒त्रे  
द॒धꣳश्च॒रुं येऽणि॑ष्ठा॒स्तान्विष्ण॑वे शिपिवि॒-  
ष्टाय॑ शृ॒ते च॒रुम॒ग्निरे॒वास्मै॑ प्र॒जां प्र॑ज॒नय॑ति  
वृ॒द्धामिन्द्रः॒ प्र य॑च्छति यज्ञो वै विष्णुः॑ प॒-  
शवः॒ शिपि॑र्य॒ज्ञ ए॒व प॒शुषु॒ प्रति॑ तिष्ठति॒ न  
द्वे (२) य॒जे॒त॒ यत्पूर्व॑या संप्र॒ति यजे॒तोत्त॑-  
रया छ॒म्बट्कु॑र्या॒द्यदुत्तर॑या संप्र॒ति यजे॑त॒  
पूर्व॑या छ॒म्बट्कु॑र्या॒न्नेष्टि॒र्भव॑ति॒ न य॒ज्ञस्तदनु॑  
ह्रीतमु॒ख्य॑पग॒ल्भो जा॑यत॒ एका॑मे॒व य॑जेत  
प्रग॒ल्भो॑ऽस्य जाय॒तेऽना॑दृत्य॒ तद्द्वे ए॒व य॑जेत  
यज्ञमु॒खमे॒व पूर्व॑या॒ऽऽलभ॑ते॒ यज॑त उत्त॑-

[[1298]]

श्रीमत्सायणाचार्यविरचितभाष्यसमेता----(२ द्वितीयकाण्डे---  
(अभ्युदयेष्ट्यादीष्टित्रयविधिः)  
रया देवता॑ एव पूर्व॑याऽवरु॒न्ध इ॑न्द्रि॒यमुत्त॑  
रया देवलो॒कमेव॒ (३) पूर्व॑याऽभि॒जय॑ति  
मनुष्यलो॒कमुत्त॑रया॒ भूय॑सो यज्ञक्र॒तूनुपै॑त्ये॒षा  
वै सु॒मना॒ नामेष्टी॒र्यम॒द्येजा॒नं प॒श्चाच्च॒न्द्रमा॑  
अ॒भ्यु॑देत्य॒स्मिन्ने॒वास्मै॑ लो॒केऽर्धु॑कं भवति  
दाक्षायणय॒ज्ञेन॑ सुव॒र्गका॑मो यजेत पू॒र्णमा॑से॒  
सं न॑येन्मैत्रावरु॒ण्याऽऽभिक्ष॑याऽमावा॒स्या॑यां  
यजेत पूर्णमा॑से॒ वै दे॒वानाꣳ॑ सु॒तस्तेषा॑मे॒तम॑  
र्धमा॒सं प्रसु॑त॒स्तेषां॑ मैत्रावरु॒णी व॒शाऽभा॑वा॒  
स्या॑यामनूबन्ध्या॑ यत् (४) पू॒र्वे॒द्युर्यजते॒  
वेदि॑मे॒व तत्क॑रोति॒ यद्व॒त्सान॑पाक॒रोति॑ सदो  
हविर्धा॒ने ए॒व सं मि॑नोति॒ यद्यज॑ते दे॒वै  
रे॒व सु॒त्याꣳ सं पा॑दयति॒ स ए॒तम॑र्धमा॒सꣳ  
स॑ध॒मादं॑ दे॒वैः सोमं॑ पिवति॒ यन्मै॑त्रावरु॒ण्याऽऽ  
भिक्ष॑याऽमावा॒स्या॑यां॒ यज॑ते॒ यैवासौ दे॒  
वानां व॒शानू॑ब॒न्ध्या॑ सो एवैषैतस्य॑ सा॒क्षाद्वा  
ए॒ष दे॒वान॒भ्यारोहति॒ य ए॑षां य॒ज्ञम् (५)  
अ॒भ्या॒रोह॑ति॒ यथा॒ खलु॒ वै श्रेया॑न॒भ्यारू॑ढः  
का॒मय॑ते॒ तथा॑ करोति॒ यद्य॑व॒विध्य॑ति॒ पापी॑  
यान्भवति॒ यदि॒ नाव॒विध्य॑ति स॒दृङ्व्या॒वृ  
त्का॑म ए॒तेन॑ य॒ज्ञेन॑ यजेत क्षुरप॑वि॒र्ह्ये॑ष य॒ज्ञ  
स्ता॒जक्पुण्यो॑ वा॒ भव॑ति॒ प्र वा॑ मीयते॒ त-

[[1299]]

प्रपा. ५ अनु.५) कृष्णयजुर्वेदीयतैत्तिरीयसंहिता।  
(अभ्युदयेष्ट्यादीष्टित्रयविधिः)  
स्यै॒तद्व्र॒तं नानृ॑तं वदे॒न्न मा॒ꣳ सम॑श्रीया॒न्न  
स्त्रिय॒मपे॑यान्नास्य॒ पल्पू॑लनेन॒ वासः पल्पूल-  
येयुरे॒ताद्धि देवाः सर्वं॒ न कुर्वन्ति॑ (६)।।  
(च॒न्द्रमा॒ द्वे दे॑वलो॒कमे॒व यद्य॒ज्ञं प॑ल्पूलयेयुः॒षट्च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
पञ्चमप्रपाठके पञ्चमोऽनुवाकः ।। ५।।  
----  
(अथ द्वितीयकाण्डे पञ्चमप्रपाठके पञ्चमोऽनुवाकः)।  
द्विधा चतुर्थे पुभेदात्प्रोक्ता सांनाय्यदेवता।  
अथ पञ्चमेऽभ्युदयेष्ट्यादयो वक्तव्याः।  
तत्र तावत्सांनाय्याधिकारिणं विविनक्ति-  
नासोमयाजीति। सोमयागात्पुरा दर्शयागी सांनाय्यं नानुतिष्ठेत्। असोमयाणिनः पयोऽ  
नागतमप्राप्त। सोमस्यौषधिरसत्वेन तदभावे सत्योषधिरसविशेषस्य पयसः सुतरामभावात्। एवं सति यद्यसोमयाजी संनयेत्तर्ह्यसौ परिमोष एव तस्कर एव सन्ननृतं करोत्यन्याय्यं करोति। अपि च वह्नौ सिच्यमानं तत्सांनाय्यमन्वाय्यत्वात्परैव सिच्यते विनाश्यत एव। तस्मात्सोमयाज्येव संनयेत्। न चास्येतरवत्पयोऽनागतं, सोमस्यौषधिरसत्वेन पयोरूपत्वात्। सांनाय्यमपि तथाविधम् अतः सोमयाजी सोमरूपेण पयसा सह सांनाय्यरूपं पय आत्मनि धारयीत। अथाभ्युदयेष्टिं विधत्ते-  
वि वा एतामिति। चतुर्दश्यामभावास्येयमिति भ्रान्त्या संदिहानो रात्रावेव हवींषि निर्वपेत्। तथा च श्रुत्यन्तरमाम्नायते-यदि बिभीयादभि मोदेष्यतीति महारात्रे हवींषि निर्वपेत्फलीकृतैस्तण्डुलैरुपासीतार्धं दधि हविरातञ्चनस्य निदध्यादर्धं न यद्युदियात्तेनाऽऽतञ्च्य प्रचरेद्येदि नाभ्युदियात्तेन ब्राह्मणान्भोजयेत्’ इति। ‘अयमर्थः- यदि चतुर्दश्यां प्रातरग्निदोत्रादूर्ध्वममावास्याभ्रान्त्या वत्सानपाकृत्य सायं दुग्ध्वा दध्यर्थमातञ्चनं विधाय पश्चात्तिथौ संदिहानो मां प्रति

[[1300]]

श्रीमत्सायणाचार्यविरचितभाष्यसमेता—(२ द्वितीयकाण्डे)  
(अभ्युदयेष्ट्यादीष्टित्रयविधिः)  
चन्द्रोऽभ्युयदेष्तीति भीतो भवेत्तदा रात्रिमध्ये हवींषि निरुप्य फलीकरणान्तं विधाय तादृशैस्तण्डलैर्युक्तचन्द्रोदयं प्रतीक्षेत। तत्पूर्वातञ्चनेन निष्पन्नस्य दध्नोऽर्धमुत्तरस्यां रात्रौ पुनरातञ्चनार्थमवस्थापयेत्। इतस्त्वर्धं न पृथगवस्थापयेत्, किंतु तण्डुलैः सह पुरतोऽवस्थाप्य चन्द्रोदयं प्रतीक्षेत। यदि चन्द्रोऽभ्युदियात्तदानीं पृथगवस्थापितेनार्थेन परेद्युर्मुख्यामावास्यायां रात्रौ सायंदोहमातञ्च्य निष्पन्नेन दध्ना प्रतिपदि प्रातः प्रचरेत्। यदि तु न चन्द्रोऽभ्युदियात्तदा तण्डुलैर्दध्यर्धेन च दर्शकर्म निष्पाद्य पृथगमवस्थापितार्धान्तरेण ब्राह्मणान्भोजयेदिति। एवं स्थिते सति यस्य यजमानस्य रात्रावेव फलीकृततण्डुलपर्यन्तं हविर्निरुप्तं संपादितं भवति। ततः प्रतीक्ष्यमाणश्चन्द्रमाः पूर्वस्यां दिशि अभ्युदेति। चन्द्र एतं यजमानं प्रजया पशुमिश्च व्यर्धयत्येवास्य भ्रातृव्यं च वर्धयति। अतोऽभ्युदयं निमित्तीकृत्यैत्तण्डुलान्मध्यंमस्थविष्ठाणिष्ठरूपैस्त्रेधा भिन्नांस्तान्पूर्वदेवताभ्यो विभजेत्। विभज्य च दात्रादिगुणकाग्न्यादिदेवताभ्यो हविः कुर्यात्।  
यदुक्तं सूत्रकारेण- ‘‘द्वे पौर्णिमास्यौ द्वे अमावस्ये यजेत यः कामयेतर्ध्युवामित्युक्त्वाऽऽहैकामेव यजेत’ इति। अस्यायमर्थः- पौर्णमास्यामन्वाधाय प्रतिपदी पौर्णमासयागं कृत्वा तदानीमेवान्वाधाय द्वितीयायां पुनः पौर्णमासयागं कुर्यात्। एवममावास्यायामपि। सेयमृद्धिकामस्येष्टिः सुमना इत्यभिधीयते। तामेतां सुमनसमिष्टिं पूर्वोत्तरपक्षाभ्यां विचार्य विधातुमादौ पूर्वपक्षी सिद्धान्तं निराकृत्य स्वपक्षं विधते-  
न द्वे यजेतेति। सिद्धान्तिना यदुच्यते द्वे यजेतेति तन्न युक्तम्। यदि तत्र पूर्वया पौर्णमास्या संप्रति यजेत सम्यगनुतिष्ठेत्तदानीमुत्तरया छम्बट्कुर्यात् यदुत्तरा सम्यगनुष्ठिता तदा पूर्ववैयर्थ्यम्। तथासति द्विरनुष्ठिता सेयमिष्टिरित्यपि वक्तुं न शक्यते, इष्टावधिकावृत्तेरविहितत्वात्। नाप्यग्निष्टोमादियज्ञं इति वक्तुं शक्यतेऽधिकप्रयोगे सत्यपि प्रातःसवनादीनामभावात्। अत उभयभ्रष्टत्वात्तदनुष्ठाता यजमानः सभायां ह्रीतमुखी भवति। तैः पृष्टः सन्नुत्तरं वक्तुं न प्रगल्भो भवेत्। तस्मादृद्धिकाम्यावृत्तिं परित्यज्यैकामेव पौर्णमासीममावास्यायां च यजेत। तथा सत्यस्य यजमानस्य पुत्रोऽपि सभायां प्रगल्भो जायते। किमु वक्तव्यमयमिति। तमिमं पूर्वपक्षं निराकृत्य सिद्धान्तं विधत्ते-----

[[1301]]

प्रपा. ५ अनु. ५) कृष्णयजुर्वेदीयतैत्तिरीयसंहिता।  
(अभ्युदयेष्ट्यादीष्टित्रयविधिः)  
अनादृत्येति। एकामेवेति यदुक्तं तदनादृत्य द्वे एव यजेत, तत्र पूर्वयेष्ट्या सम्यगनुष्ठितया यज्ञमुखरूपयज्ञोपक्रमस्याऽऽलम्भनं देवतावरोधो देवलोकजयश्चेति प्रयोजनत्रयं संपद्यते। उत्तरया सम्यगनुष्ठितया प्रकृतयज्ञसंपूर्तिरिन्द्रियावरोधो मनुष्यलोकजयश्चेति संपद्यते त्रीणि प्रयोजनानि। अतो नैकस्या अपि वैयर्थ्यम् नापीष्टियज्ञत्वयोरभावः, प्रत्येकमिष्टित्त्रेऽपि संमूहितस्य प्रौढयज्ञत्वात्। अत एतदनुष्ठानेन भूयसो बहुतेकाहाहीनसत्ररूपान्यज्ञक्रतूनुपैति। किंचाद्य द्वितीयायामिष्टवन्तं यजमानमभिलक्ष्य पश्चाच्चन्द्रमा अभ्युदेति तस्येयमिष्टिर्नाम्ना सुमना इत्युच्यते। वर्धिष्णुचन्द्रोदयस्य सौमनस्यहेतुत्वात्। ततोऽस्मिन्नेव लोके तस्य समृद्धिर्धनं भवति।  
यथेयं सुमना नामेष्टिदंर्शपूर्णमासयोर्गुणविकृतिस्थेवान्यां गुणविकृतिं विधत्ते---  
दाक्षायणयज्ञेनेति। एतस्य यज्ञस्य स्वरूपं सूत्रकारेण स्पष्टीकृतम्----‘दाक्षायणयज्ञेन सुवर्गकामो द्वे पौर्णमास्यौ द्वे अमावास्ये यजेताऽऽग्नेयोऽष्टाकपालोऽग्नीषोमीय एकादशकपालः पूर्वस्यां पौर्णमास्यामाग्नेयोऽष्टाकपाल ऐन्द्रं दध्युत्तरस्यामाग्नेयोऽष्टाकपाल ऐन्दाग्न एकादशकपालः पूर्वस्याममावास्यायामाग्नेयोऽष्टाकपालो मैत्रावरुण्यामिक्षा द्वितीयात्तरस्याम्’ इति। तत्रोत्तरस्यां पौर्णमास्यामुत्तरस्याममावास्यायां चैकैकं विधत्ते----  
पूर्णमासे समिति। तत्रैन्द्रं दधिरूपं यदुत्तरस्मिन्पौर्णमासे सांनाय्यं तत्प्रशंसति----  
पूर्णमासे वा इति। यदैन्द्रं दध्यनुष्ठित, तेन पौर्णमास एव देवानां सोमेऽभिषुतो भवति पयो वै सोमः पय सांनाय्यमित्युक्तत्वात्। तेषां देवानां पौर्णमासीमारभ्यामावास्यापर्यन्तमर्धमासं नैरन्तर्येण सोमः प्रकर्षेण सुतो भवति। प्रतिदिनमनुष्ठिताभिः सोमविकृतिभिर्या प्रीतिः सा तेन सांनाय्येन संपद्यत इत्यर्थः। अथेत्तरस्याममावास्यायां विहितामामिक्षां प्रशंसति---  
तेषां मैत्रावरुणीति। येयममावास्यायामनुष्ठिता मैत्रावरुण्यामिक्षा सा तेषां देवानां वशाऽनूबन्ध्या संपद्यते। तत्कथमिति तदुच्यते---पूर्वेद्युः शुक्लप्रतिपदि यजत इति यत्तेन सौमिकीं वेदिमेव कृतवान्भवति। तस्मिन्नेव दिने पुनरेव वत्सानपाकरोतीति यत्तेन सदोहविर्धाने ‘द्वौ मण्डपौ संपादितवान्भवति।

[[1302]]

श्रीमत्सायणाचार्यविरचितभाष्यसमेता----(२ द्वितीयकाण्डे  
(अभ्युदयेष्ट्यादीष्टित्रयविधिः)  
द्वितीयायां प्रातराग्नेयेनाष्टाकपालेन यजत इति यत्तेन देवैरिष्यभाणां सूत्यामेव संपादितवान्भवति। स तादृशो यजमान एतमर्धमासं शुक्लपक्षं नैरन्तर्येण देवैः सधमादं सहर्षोपेतं सोमं पीतवान्भवति। तस्मादाग्नेयादूर्ध्वं तस्मन्द्वितीयामावास्याकर्मणि मैत्रावरुण्याऽऽमिक्षया यजत इति यत्सो एवाऽऽमिक्षा यजमानस्य वशा संपद्यते। काऽसौ वशेति तदुच्यते---सोमयागावसाने देवानामर्थ एव या वशाऽनूबन्ध्या क्रियते सैवेयमामिक्षेत्यर्थः। दाक्षायणयज्ञानुष्ठानं प्रशंसति---  
साक्षाद्वा इति। यो यजमान एषां विधिवाक्योक्तानामग्न्यादिनां देवानां यज्ञमभ्यारोहति सम्यगनुतिष्ठति एषां साक्षादेव तानग्न्यादिदेवानभ्यारोहति प्राप्नोति। बहुकालं (ल) व्यवधानमन्तरेणैव देवसदृशं भोगं प्राप्नोतीत्यर्थः। प्राप्य च यथा लोके श्रेयान्राजामात्यादिरुत्तमं पदमभ्यारूढः स्वकीयभृत्यानामग्रे ममेदं भोगसाधनमानयेति पुनः पुनः कामयते तथाऽयं यजमान आवृत्तयाजी पुनः पुनः फलसंपादने करोति।  
पूर्वं स्वर्गकामस्यायं यज्ञ उक्तः, इदानीं व्यावृत्कामस्य स एवोच्यते----  
यद्यवविध्यतीति। अन्येषु यज्ञेषु यद्यवविध्यति किंचिद्वैकल्यं करोति तदानीं पापीयान्भवति, अन्ययजमानापेक्षयाऽतिनिकृष्टो भवति। यदि नावविध्यति वैकल्यं न करोति तदानीमन्यैः सदृङ्समान एव भवति न तु तेभ्य आधिक्यलक्षणा व्यावृत्तिः सिध्यति। अतो व्यावृत्काम एतेन दाक्षायणयज्ञेन यजत। यस्यादेष यज्ञः क्षुरवद्वज्ररवच्चातितीक्ष्णस्तस्मादेतदनुष्ठायी ताजक्पुण्यो वा भवति तदानीमेवेतरेभ्यो व्यावृत्त एव भवति। एतद्विरोधी ताजक्प्रमीयत एव। अथवा यजमान एव सम्यगनुष्ठानादुत्तमो भवति वैकल्यात्प्रमीयते वा।  
अतो वैकल्यपरिहाराय व्रतविशेषान्विधत्ते---तस्यैतद्व्रतमिति।  
पल्पूलनं वस्त्रशुद्धिसाधनमूषादि तेनास्य वासो न शोययेयुः यस्माद्देवाः पूज्या एतत्सर्वमनृतवदनादि न कुर्वन्ति तस्मादयमपि न कुर्यात्। अस्य दाक्षायणयज्ञस्याऽऽधानादूर्ध्वं दर्शपूर्णमासाभ्यां सह विकल्पो द्रष्टव्यः। तथा च

[[1303]]

प्रपा. ५ अनु.२) कृष्णयजुर्वेदीयतैत्तिरीयसंहिता।  
(अभ्युदयेष्ट्यादीष्टित्रयविधिः)  
सूत्रकार आह-----‘(*दर्शपूर्णमासयोः प्रक्रमे विकल्पते, एतेन दर्शपूर्णमासाभ्यां वा यजते, एतेन पञ्चदश वर्षाणीष्ट्वा वा विरमेद्यजेत वा) संतिष्ठते दाक्षायणयज्ञः इति’ ।  
अत्रः मीमांसा।  
षष्ठाध्यायस्य पञ्चमपादे चिन्तितम्---  
“इष्टिरभ्युदये दर्शात्कर्मान्यदुत देवताः।  
पूर्वास्त्याज्या विशिष्टस्य विधानादन्यकर्म तत्।  
प्रकृतप्रत्यभिज्ञानान्न कर्मान्तरचोदना।  
देवताः प्राकृतास्त्यक्त्वा द्रव्यमन्याभ्य उच्यते” ।।  
दर्शपूर्णमासयोः श्रूयते----‘यस्य हबिर्निरुप्तं पुरस्ताच्चन्द्रमा अभ्युदेति त्रेधा तण्डुलान्विभजेद्ये मध्यमाः स्युस्तानग्नये दात्रे पुरोडाशकपालं कुर्याद्ये स्थविष्ठास्तानिन्द्राय प्रदात्रे दध ꣳश्चरुं येऽणिष्ठास्तान्विष्णवे शिपिविष्टाय शृते चरुम्’ इति। अयमर्थः---दशंभ्रान्त्या केनचिच्चतुर्दश्यां हविर्निरुप्तं भवति। ततः प्रत्यूषे पूर्वस्यां दिशि चन्द्रमा अभ्युदेति तदा निरुप्तास्तण्डुलास्त्रेधा विभक्तव्याः। अखण्डिता ईषाखण्डिता अतिसूक्ष्मकणाश्चेति त्रैविध्यम्। ते च त्रिविधा दात्रादिगुणविशिष्टेभोऽग्न्यादिभ्यो देवेभ्य इति। तत्रेदं प्रक्रान्तदर्शकर्मणोऽन्यत्कर्म। कुतः। कालापराधप्रायश्चित्तार्थं द्रव्यदेवताविशिष्टस्य कर्मणो विधीयमानत्वात्। तत इदं प्रायश्चित्तं कृत्वा परेद्युरनुष्ठेयमिति प्राप्तेः ब्रूमः। हविरर्निरुप्यमिति प्रकृतं यद्दर्शकर्म तत्परित्यज्य कर्मान्तरविधिकल्पने प्रकृतहानाप्रकृतागमौ प्रसज्येयाताम्। अतस्तस्मिन्नेव प्रकृते कर्माणि निरुप्तस्य हविषः पूर्वदेवताभ्यो दर्शसंबन्धिनीभ्योऽपनयोऽत्राभिधीयते। तण्डुलोपलक्षितं यद्धविर्दधिरूपं व्रीहिरूपं च पूर्वेद्युर्निरुप्तं तद्धविः पूर्वदेवतात्मनोऽग्नेरिन्द्राच्च विभजेदिति देवताहविषो परस्परविभागोऽत्र विधीयते, न तु तण्डुलानां स्थविष्ठमध्यमाणिष्ठरूपस्त्रिविधो विभागो विधीयते। तस्य  
धनुश्चिहूनान्तर्गतग्रन्थस्थाने ख. पुस्तके सोऽयं दर्शपूर्णमासयोः प्रक्रमोऽनेन दर्शपूर्णमासाभ्यां यजेत तेन पञ्च वर्षाणीष्ट्वा विरमेद्यजेत वा। इति पाठान्तरम्।

[[1304]]

श्रीमत्सायणाचार्यविरचितभाष्यसमेता----(२ द्वितीयकाण्डे---  
(अभ्युदयेष्टयादीष्टित्रयविधिः)  
प्राप्तत्वात्। ये मध्यमाः स्युरिति विनियोगभेदादर्थप्राप्तः, स विभागः। ततः पूर्वदेवतास्त्यक्त्वा दातृत्वादिगुणयुक्ताभ्यो वह्न्यादिदेवताभ्यः पूर्वं निरुप्तं हविः प्रदातव्यम्। ननु प्रतिपदि प्रातर्निर्वापकालो न तु दर्शे। तथाऽपि दर्शभ्रान्त्याऽपि चतुर्दश्यां निर्वापाभावान्निर्वापादूर्ध्वं चन्द्रोदयो न प्राप्नोति। नैष दोषः। दध्नो द्व्यहकालीनत्वेनार्थसिद्धेः (द्धे) पूर्वेद्युर्दोहनातञ्चने, तदभिप्रायेण निरुप्तमित्युच्यते। यद्वा व्रीहिनिर्वापोऽपि पूर्वेद्युर्विकल्पितः । तथा च श्रूयते –‘यदि बिभीयादभि मोदेष्यतीति महारात्रे हवींषि निर्वपेत्’ इति। अथमर्थः भ्रान्त्या प्रमादेन वा दर्शोऽयमित्याभिनिश्चितवतो मां प्रति चन्द्रोऽभ्युदेष्यतीति भीतिरस्ति तदा तस्मिन्नेव दिने महारात्रे सर्वाणि निर्वपेदिति। अतो निरुप्तस्यैव हविषोऽस्मिन्नेव कर्मणि कालव्यत्यासं निमित्तीकृत्य देवतान्तरसंयोगरूपः प्रयोगप्रकारभेद उपदिष्यते। ततो दर्शस्यैवायं नैमित्तिकः प्रयोगो न तु दर्शलोपप्रायश्चित्तमिति नैमित्तिकं दर्शप्रयोगमनुष्ठाय पश्चात्स्वकाले नित्योऽपि दर्शप्रयोगोऽनुष्ठातव्यः।  
तत्रैवान्यच्चिन्तितम्-  
“ऊर्ध्वं चन्द्रोदये सेष्टिर्निर्वापात्पूर्वमप्युत।  
उक्तेराद्योऽन्तिमः पक्षो निरुप्तेत्यविवक्षया”।।  
सा पूर्वक्ताऽभ्युदयेष्टिर्हविर्निर्वापादूर्ध्वं चन्द्रोदये सति कर्तव्या। निरुप्तं हविरभ्युदेतीत्युक्तत्वादिति चेन्मैवम्। हविरभ्युदयस्य निमित्तत्वेनं तद्विशेषणस्य निर्वापस्याविवक्षितत्वात्। अन्यथा वाक्यभेदापत्तेः। यस्य हविरभ्युदेति तत्र हविर्निरुप्तमित्येवं वाक्यभेदः। तस्मिन्निर्वापात्प्रागपि चन्द्रोदये सत्यविहितकाले कर्मोपक्रममात्रेणेयमिष्टिः कर्तव्या। तत्रैवान्यच्चिन्तितम्-  
“प्राक्प्राकृतीभ्यो निर्वापो वैकृतीभ्योऽथवाऽग्रिमः।  
तण्डुलोक्तेर्वैकृतीभ्यो हविर्मात्रोपलक्षणात्”।।  
निर्वापात्प्राग्यदा चन्द्रोदयस्तदा चन्द्रोदयादूर्ध्वं क्रियमाणो निर्वापः प्राकृतीभ्यो देवताभ्यो युक्तः। कुतः । तण्डुलान्विभजेदितिष्टवाक्येन तण्डुलीभावादूर्ध्वंप्राकृतदेवतापनयनश्रवणात्। निर्वापस्तु व्रीहीणामेवेति तस्मिन्काले प्राकृताग्न्यादिदेवता नापनीता इति प्राप्ते ब्रूमः- वैकृतीभ्यो दातृत्वादिगुणयुक्ताभ्यो निर्वापः कर्तव्यः। कुतः। तण्डुलशब्देन हविर्मात्रस्योपलक्षणात्। अन्यथा दधिपयसो

[[1305]]

प्रपा.५ अनु. ५) कृष्णयजुर्वेदीयतैत्तिरीयसंहिता।  
(अभ्युदयेष्ट्यादीष्टित्रयविधिः)  
रतण्डुलत्वेन देवतापनयो न स्यात्। हविर्मात्रविवक्षायां तु ब्रीहीणामपि हविष्ट्वेन प्राकृतदेवतासंवन्धमपनीय देवतान्तरसंवन्धस्य कर्तुं युक्तत्वाद्वैकृतीभ्यो निर्वपेत्।  
तत्रैवान्यच्चिन्तितम्-  
“प्राकृतीभ्योऽल्पनिर्वापेऽभ्युदये शिष्टतण्डुलान्।  
प्राकृतीभ्यो वैकृतीभ्यस्तूष्णीं वा निर्पपेदिह।।  
प्राकृतीभ्यः प्रवृत्तत्वाद्वैकृतीभ्यो निमित्ततः।  
शिष्टांशस्यापदार्थत्वादसंयोगादिहान्तिमः ”।।  
यदा प्राकृतीभ्यो मुष्टिमात्रे निरुप्ते सति चन्द्रोऽभ्युदेति तदा मुष्टित्रयरूपोऽवशिष्टांशः प्राकृतीभ्य एव निर्वप्तव्यः। कुतः। प्राकृतीनां प्रवृत्तत्वात्। इत्येकः पक्षः। चन्द्रोदये निमित्ते सति नैमित्तिकस्य पूर्वदेवतापनयस्यावश्यंभावाद्वैकृतीभ्योऽवशिष्टांशनिर्वाप इति द्वितीयः पथः। अस्तु प्राकृतदेवतापनयो निमित्ताधीनः। अन्यदेवतासंयागस्त्वंशस्य न संभवति। अन्याश्च देवताः प्राकृतदेवतास्थाने निवेशनीयाः। प्राकृतीनां च निर्वापपदार्थसंवन्ध कृप्तो न पदार्थांशेन। ततस्तत्स्थानपतितानां वैकृतीनां च नांशसंयोगो युक्त इत्यस्यांशस्य प्राकृतीभ्योऽपनीतत्वाद्वैकृतीभिरसंयोगाच्च तूष्णीमेव निर्वाप इति राद्धान्तः।  
तत्रैवान्यच्चिन्तितम्----  
“सेष्टीः सांनाय्यिनो वा स्यादन्यस्यापि दधिश्रुतेः।  
नान्यस्येत्यग्रिमोऽन्त्यः स्याद्देवमात्रविधानतः”  
नहि सांनाय्यरहितस्य दधिपयसी विद्येते, तदभावे च दध ꣳश्चरुं शृते चरुमिति विधिर्न संगच्छते। तस्मात्सांनाय्यिन एव सा पूर्वोक्ताऽभ्युदयोष्टीरिति चेन्मैवम्। अप्राप्ता देवता एवात्र विधीयन्ते। दधिपयसोरपि विधाने वाक्यं भिद्येत। ततस्तण्डुलवत्प्राप्तयोर्दधिपयसोरनूद्यमानतया विध्यभावादुदके चरुश्रपणसंभवाच्च सांनाय्विवदन्यस्यापि सेष्टिरस्ति।  
नवमाध्यायस्य द्वितीयपादे चिन्तितम्----  
“शृतदध्नोः प्रणीतानां न धर्माः सन्ति वा नहि।  
अपाकार्थत्वतः सन्ति पाकहेतुत्वसाम्यतः” ।।

[[1306]]

श्रीमत्सायणाचार्यविरचितभाष्यसमेता------(२ द्वितीयकाण्डे  
(अभ्युदयेष्ट्यादीष्टीत्रयविधिः)  
अभ्युदयेष्ट्यां शृते चरुं दधनि चरुमिति शृतदधिनी आम्नायेते। तयोः प्रणीताधर्मा न कर्तव्याः। हविःश्रपणार्थमुत्पन्ना उत्पवनादिधर्मसंस्कृता आपः प्रणीता उच्यन्ते। दधिपयसी तु श्रपणार्थं नोत्पन्ने, किंतु हविष्ट्वेन प्रदानार्थमुत्पन्ने। ततः साम्याभावान्नोत्पवनादयो धर्मास्तयोरिति चेन्मैवम्। अन्यार्थमुत्पन्नयोरपि दधिपयसोरत्र चन्द्रोदयं निमित्तीकृत्य चरुश्रपणहेतुत्वं वाचनिकम्। ततः समानत्वात्तद्धर्माः सन्ति।  
द्वितीयाध्यायस्य तृतीयपादे चिन्तितम्-  
“यद्दाक्षायणयज्ञेन स्वर्गकामो यजेस तत्।  
कर्मान्तरं गुणो वोक्तदर्शादौ फलसिद्धये।।  
गुणस्यास्याप्रसिद्धत्वात्कर्मभेदोऽत्र संज्ञया।  
गुणो व्युत्पत्तिशेषाभ्यामावृत्त्याख्बो न नाम तत्”।।  
दर्शपूर्णमासप्रकरणे श्रूयते- “दाक्षायणयज्ञेन सुवर्गकामो यजेत ” इति। तत्र दाक्षायणशाब्दवाच्यस्य कस्यचिल्लोके प्रसिद्भ्यभावादुद्भिदादिवद्यजिसामानाधिकरण्येन कर्मनामत्वादथैष ज्योतिरित्यादिवदपूर्वसंज्ञया कर्मविधिरिति चेन्न। दाक्षायणशब्दस्याऽऽवृत्तिवाचकत्वात्। तत्र शब्दनिर्वचनाद्वाक्यशेषाच्चावगम्यते। तथा हि अयनमित्यावृत्तिरुच्यते। दक्षस्यैते दाक्षास्तेषामयनमिति तन्निर्वचनम्। दक्ष उत्साही पुनः पुनरावृत्तावनलस इत्यर्थः। तदीयानां प्रयोगाणामावृत्तिर्दाक्षायणशब्दार्थः। तथा चाऽऽवृत्त्या युक्तः प्रकृतो दर्शंपूर्णमासात्मको यज्ञो दाक्षायणयज्ञः। आवृत्तिप्रकारस्तु हे पौर्णमास्यौ द्वे अमावास्ये इत्यादिवाक्यशेषादवगम्यते। ततो दध्यादिवत्प्रसिद्धत्वाद्दर्शपूर्णमासयोः प्रकृतयोरयं स्वर्गफल सिद्ध्यर्थमावृत्त्याख्यस्य गुणस्य विधिर्न तूद्भिदादिवत्कर्मनामधेयम्। एवं साकंप्रस्थायीयेन यजेत पशुकाम इत्यत्रापि द्रष्टव्यम्। अमावास्यायागे द्वौ द्वौ दोहौ संपाद्य चतसृणां दधिपयसोः कुम्भीनां सह प्रस्थापनं साकंप्रस्थायस्तद्युक्तो यागः साकप्रंस्थायीयः। तथा सति प्रकृते दर्शयागे पशुफलाय साकंप्रस्थायाख्यो गुणो विधियते। तृतीयाध्यायस्य चतुर्थपादे चिन्तितम्  
“अनृतं न वदेदेष पुंधर्मो वाऽनुवादगीः।  
सक्रतौ पुंसि शुद्धे वा ऋतौ यद्वा विधिः क्रतौ।।

[[1307]]

प्रपा. अनु. ५) कृष्णयजुर्वेदीयतैत्तिरीयसंहिता।  
(अभ्यदयेष्ट्यादीष्टित्रयविधिः)  
अनृतोक्तेः पुमर्थत्वात्तन्निषेधे तथाविधः।  
स्मार्तानुवादः पुंस्क्रत्वोः श्रुतिप्रक्रिययोर्वशात्।।  
नाऽऽख्याते पुरुषस्योक्तिः क्रतावेव प्रयाजवत्।  
स्मार्तोक्तनियमादन्यः संयोगोऽतः क्रतौ विधिः।।  
दर्शपूर्णमासप्रकरणे श्रूयते---नानृतं वदेदिति। तत्र पुरुषधर्मत्वेनायं प्रतिषेधो विधीयते। कुतः। प्रतियोगिनोऽनृतवदनस्य पुंधर्मत्वात्तन्निषेधस्यापि पुरुषधर्मत्वेनैव विधातव्यत्वात्। वदेदित्येतदाख्यातं तावत्कर्तृवाचकम्। तेनाऽऽख्यातेन कर्तुः प्रतीयमानत्वात्। पुरुषस्याऽऽख्यातप्रत्ययवाच्यत्वे सति प्रकृत्यर्थस्य वदनस्य पुरुषधर्मत्वं युक्तम्। अन्यथा भिन्नविषयत्वेन वाधकत्वं न स्यात्। तस्मात्पुरुष वाचकाख्यातश्रुत्या प्रकरणं बाधित्वा पुरुषार्थोऽयं निषेधो विधीयते। अस्त्येव स्मार्तः प्रतिषेध इति चेत्। तर्ही तस्यैतच्छ्रुतिवाक्यं मूलमस्तु। तस्मात्पुरुषार्थ इत्येकः पूर्वः पक्ष। आख्यातभिन्नविषयत्वेन बाधकत्वं न स्यात्। आख्यात्तश्रुतेः प्रकरणस्य चाविरोधाय क्रतुयुक्तपुरुधर्मोऽस्तु। नह्येतद्वाक्यं स्मृतेर्मूलम्। भिन्नविषयत्वात्। स्मृतिश्चोपनमारभ्याऽऽमरणं पुरुषस्यानृतं प्रतिषेधति। तन्मध्यपातित्वात्क्रतावपि स्मार्तो निषेधः प्रप्त एव। तदुभयार्थोऽप्ययं प्रतिषेधो न विधीयते, किंत्वनूद्यत इति द्वितीयः पूर्वः पक्षः। आख्यातेन भावनाऽभिधीयते। कर्ता तु तदविनाभूतोऽर्थात्प्रतीयते। अतः श्रुत्यभाबात्केवलेन प्रकरणेन प्रयाजादिवदारादुपकारकः क्रतावेव निविशते। न च तत्रापि विधीयते, कितुं सार्वत्रिकस्य निषेधस्य क्रतावपि प्राप्तत्वादनूद्यत एवेति तृतीयः पूर्वपक्षः। सत्यमेववदेन्नानृतमिति योऽयं स्मार्तनियमरूपः पुरुषार्थः संयोगस्तस्मादन्यक्रत्वर्थः संयोगः। अतो प्राप्तत्वाद्विधियते। एतद्विध्यतिक्रमे क्रतोरेव वैगुण्यं न तु पुरुषस्य प्रत्यवाय। अतोऽत्र क्रतुगामि प्रायश्चत्तम्। पुरुषार्थनियमातिक्रमे तु पुरुषस्यैव प्रत्यवायो न तु क्रतोर्वैगुण्यम्। तत्र स्मार्तप्रायश्चित्तमितिविशेषः।।  
इति श्रीमत्सायणाचार्यविरचिते माधवीये वेदारथप्रकाशे कृष्णयजुर्वे दीयतैत्तिरीयसंहिताभाष्ये द्वितीयकाण्डे पञ्चमप्रपाठके  
पञ्चमोऽनुवाकः।। ५।।  
----

[[1308]]

श्रीमत्सायणाचार्यविरचितभाष्यसमेता----- (२ द्वितीयकाण्डे---  
(दर्शपूर्णमासयोः सोमयागेन सह पौर्वापर्यविधिः)  

### ०६ 
(अथ द्वितीयाष्टके पञ्चमप्रपाठके षष्ठोऽनुवाकः)।  
ए॒ष वै दे॑वर॒थो यद्द॑र्शपूर्णमासो यो द॑र्श-  
पूर्णमा॒सावि॒ष्ट्वा सोमे॑न॒ यज॑ते॒ रथ॑स्पष्ट  
ए॒वाव॒साने॒ वरे॑ दे॒वाना॒मव॑ स्यत्ये॒तानि॒ वा  
अङ्गा॒परूꣳ॑षि संवत्स॒रस्य॒ यद्द॑र्शपूर्णमा॒सौ  
यए॒वं वि॒द्वान्द॑र्शपूर्णमा॒सौ यज॒तेऽङ्गापरूꣳ॑  
ष्ये॒व सं॑वत्स॒रस्य॒ प्रति॑ दधात्ये॒ते वै संवत्स॒  
रस्य॒ चक्षु॑षी॒ यद्द॑र्शपूर्णमा॒सौ य ए॒वं वि॒द्वा॒-  
न्द॑र्शपूर्णमा॒सौ यज॑ते॒ ताभ्या॑मे॒व सु॑व॒र्गं लो॒क-  
मनु॑ पश्यति (१) ए॒षा वै दे॒वानां॒ विक्रा॑-  
न्ति॒र्यद्द॑र्शपूर्णमा॒सौ य ए॒वं वि॒द्वान्द॑र्शपूर्ण-  
मा॒सौ यज॑ते दे॒वाना॑मे॒व विक्रा॑न्ति॒मनु॒ वि-  
क्र॑मत ए॒ष वै देव॒यानः॒ पन्था॒ यद्द॑र्शपूर्ण-  
मासौ॒ य ए॒वं वि॒द्वान्द॑र्शपूर्णमा॒सौ यज॑ते य  
ए॒व देव॑यानः॒ पन्था॒स्तꣳ स॒मारोहत्ये॒तौ वै  
दे॒वाना॒ꣳ हरी॒ यद्द॑र्शपूर्णमा॒सौ य ए॒वं वि॒द्वा-  
न्द॑र्शपूर्णमा॒सौ यज॑ते॒ यावे॒व दे॒वाना॒ꣳ हरी॒  
ताभ्या॑म् (२) ए॒वैभ्यो॑ ह॒व्यं व॑हत्ये॒तद्वै दे॒-  
वाना॑मा॒स्यं॑ यद्द॑र्शपूर्णमा॒सौ य ए॒वं वि॒द्वा-  
न्द॑र्शपूर्णमा॒सौ यज॑ते सा॒क्षादे॒व दे॒वाना॑मा॒स्ये॑  
जुहोत्ये॒प वै ह॑विर्धा॒नी यो द॑र्शपूर्णमासया॒जी  
सा॒यंप्रा॑तरग्निहो॒त्रं जु॑होति॒ यज॑ते दर्शपूर्ण

[[1309]]

प्रपा. ५ अनु. ६) कृष्णयजुर्वेदीयतैत्तिरीयसंहिता।  
(दर्शपूर्णमासयोः सोमयागेन सह पौर्वापर्यविधिः)  
मा॒साव॑हरहर्हविर्धा॒निनाꣳ॑ सु॒तो य एवं वि॒-  
द्वान्द॑र्शपूर्णमा॒सौ यज॑ते हविर्धा॒न्य॑स्मीति॒  
सर्व॑मे॒वास्य बर्हि॒ष्यं॑ द॒त्तं भ॑वति दे॒वा वा  
अहः॑ (३) य॒ज्ञियं॒ नावि॑न्द॒न्ते द॑र्शपूर्णमा॒-  
साव॑पुन॒न्तौ वा ए॒तौ पू॒तौ मेध्यौ॒ यद्द॑र्शपूर्ण-  
मा॒सौ य ए॒वं वि॒द्वान्द॑र्शपूर्णमा॒सौ यज॑ते  
पू॒तावे॒वैनौ॒ मेध्यौ॑ यजते नामा॑वा॒स्या॑यां च  
पौर्णमा॒स्यां च॒ स्त्रिय॒मुपे॑या॒द्यदु॑पे॒यान्निरि॑न्द्रि  
यः स्या॒त्सोम॑स्य॒ वै राज्ञो॑ऽर्धमा॒सस्य॒ रात्र॑यः  
पत्न॑य आस॒न्तासा॑ममावा॒स्यां॑ च पौर्ण-  
मा॒सीं च॒ नोपैत् (४) ते ए॑नम॒भि सम॑न-  
ह्येतां॒ तं यक्ष्म॑ आर्छ॒द्राजा॑नं॒ यक्ष्म॑ आर॒दिति॒  
तद्रा॑जय॒क्ष्मस्य॒ जन्म॒ यत्पापी॑या॒नभ॑व॒त्तत्पा॑पय-  
क्ष्म॒स्य॒ यज्जा॒याभ्या॒मवि॑न्द॒त्तज्जा॒येन्य॑स्य॒ य  
ए॒वमे॒तेषां॒ यक्ष्मा॑णां॒ जन्म॒ वेद॒ नेन॑मे॒ते  
यक्ष्मा॑ विन्दति॒ स ए॒ते ए॒व न॑म॒स्यन्नुपा॑धा-  
व॒त्ते अ॑ब्रूतां॒ वरं॑ वृणावहा आ॒वं दे॒वानां॑  
भाग॒धे अ॑साव (५) आ॒वदधि॑ दे॒वा इ॑-  
ज्यान्ता॒ इति॒ तस्मोत्स॒दृशींना॒ꣳ रात्री॑णाम-  
मावा॒स्या॑यां च पौर्णमा॒स्यां च॑ दे॒वा इ॑ज्यन्त  
ए॒ते हि दे॒वानां॑ भाग॒धे भा॑ग॒धा अ॑स्मै म-

[[1310]]

श्रीमत्सायणाचार्यविरचितभाष्येसमेता----(२ द्वितीयकाण्डे---  
(दर्शपूर्णमासयोः सोमयागेन सह पौर्वापर्यविधिः)  
नु॒ष्या॑ भवन्ति॒ य ए॒वं वेद॑ भू॒तानि॒ क्षुध॑मघ्न-  
न्त्स॒द्यो म॑नु॒ष्या॑ अर्धमा॒से दे॒वा मा॒सि पि॒-  
तरः॑ संवत्स॒रे वन॒स्पत॑यस्त॒स्मा॒द॑ह॒रहर्मनु॒ष्या॑  
अशनमिच्छन्तेऽर्धमासे देवा इ॑ज्यन्ते मासि  
पि॒तृभ्यः॑ क्रियते संवत्स॒रे वन॒स्पत॑यः॒ फलं॑  
गृह्णन्ति॒ य ए॒वं वे॒द हन्ति॒ क्षुधं॒ भ्रातृ॑व्यम्  
(६)।।  
(प॒श्य॒ति॒ ताभ्या॒मह॑रदैसाव॒ फलꣳ स॒प्त च॑ ) ।  
इति कृष्णयजुर्वेदीयतैत्तिरीयसंहितायं द्वितीयाष्टके  
पञ्चमप्रपाठके षष्ठोऽनुवाकः ।। ६ ।।  
-------------  
(अथ द्वितीयकाण्डे पञ्चमप्रपाठके षष्ठोऽनुवाकः)।  
पञ्चमेऽभ्युदयेष्ट्याद्यास्तिस्त्र इष्टय ईरिताः।  
अथ षष्ठे दर्शपूर्णमासयोः सोमयागेन सह पौर्वापर्यं विधत्ते----  
एष ना इति। दर्शपूर्णमासाविति यदस्त्येष एव देवान रथो रथस दृशः। तथा सति प्रथमतो दर्शपूर्णमासाविष्ट्वा पश्चात्सोमेन यो यजते तस्यानुष्ठाने महत्सौकर्यं भवति। यथा लोके भूयो रथसंचरणेन महामार्गस्थकण्टकपाषाणादिषु क्षुण्णेषु मार्गो विस्पष्टो भवति, अयमस्य ग्रामस्य मार्ग इति----  
सुखेनाध्यवसातुं शक्यत। कण्टकाद्यभावात्। वरः श्रेष्ठश्चासौ भवति तादृशे मार्गे मनुष्या अनायासेन गन्तुं शक्नुवन्ति, तथा देवानां संबन्धिना दर्शपूर्णमासरथेन स्पष्टे सुखेनाध्यवसातुं शक्ये श्रेष्ठे मार्गे यजमानः सोमेन यष्टुमध्यवस्यति। दर्शपूर्णमासयोरिष्टिप्रकृतित्वात्तयोः प्रयोगे स्वाधीने सति तद्विकृतिभूताः सोमाङ्गभूता प्रायणीयाद्याः साङ्गाः सुखेनानुष्ठातुं शक्यन्ते। अननुष्ठितयोस्तु दर्शपूर्णमासयोः सोमप्रकरणे दीक्षणीयादिकर्मस्वरूपमात्रस्यो

[[1311]]

प्रपा. ७ अनु. ५) कृष्णयजुर्वेदीयतैत्तिरीयसंहिता।  
(दर्श पूर्णमासयोः सोमयागेन सह पौर्वापर्यविधिः)  
पदिष्टत्वात्तदङ्गानि प्रयाजादीन्यनुष्ठातुं न शक्यन्ते। तस्मादिष्टिपूर्वत्वं दर्शपूर्णमासयोर्बहुधा प्रशस्यते।  
तत्र प्रथमं संवत्सरावयवत्वेन प्रशंसति-  
एतानि वा इति। यथा मनुष्यस्य हस्तपादादीन्यङ्गानि मणिबन्धकूर्परकक्षादिसंधिरूपाणि परूंषि पर्वाणि तथा संवत्सरस्य द्वादश दर्शा अङ्गानि द्वादश पौर्णमास्यः परूंषि तद्विदित्वानुष्ठाने तदुभयं प्रविदधाति सम्यगनुष्ठापयति।  
अथ चक्षुष्ट्वेन प्रशंसति-  
एते वा इति। अथेन्द्रपराक्रमरूपेण प्रशंसति-  
एषा वै इति। सर्वेभ्यः कामेभ्यो दर्शपूर्णमासाविति शाखान्तरे श्रुतत्वाद्युद्धजयहेतुत्वमप्यस्तीति पराक्रमरूपत्वम्। अथ स्वर्गमार्गत्वेन प्रशंसति-  
एष या इति। देवा यान्ति गच्छन्ति अस्मिन्मार्गे सोऽयं देवयानः।  
अथाश्वरूपेण प्रशंसति-  
एतौ वा इति। एभ्योऽग्यादिदेवेभ्यस्ताभ्यामेव दर्शपूर्णमासाभ्यां यजमानः पुरोडाशं वहति। अथ देवमुखत्वेन प्रशंसति-  
एतद्वै देवानामिति। साक्षाद्वयवधानमन्तरेणैव यथा ब्राह्मणाय दत्तमन्नं पात्रहस्तव्यवधानेन मुखं प्रविशति तद्वन्नेत्यर्थः। अथ सोमयाजित्वसंपादनेन स्तौति-  
एष वा इति। हवींषि सोमग्रहरूपाणि धीयन्त असाद्यन्ते यस्मिन्मण्डपे तदिहं हविर्धानं तदस्यास्तीति हविर्धानी सोमयाजी। दर्शपूर्णमासयाजिनः सोमयाजित्वं कथमित्युच्यते- आधानान्तरमेव प्रवृत्तं यदग्निहोत्रं तत्प्रतिहोत्रं सायंप्रातरनुतिष्ठति, पर्वणि च दर्शपूर्णमासौ यजते। तदुभयानुष्ठानेन हविर्धानिनां सोमदेवानां प्रतिदिनं सोमोऽभिषुतो भवति। सोमाभिषवणे या प्रीतिः सादेवानामत्र संपद्यते। अग्निहोत्रदर्शपूर्णमासप्रवृत्त्या तदनन्तरभाविनि सोमया-

[[1312]]

श्रीमत्सायणाचार्यविरचितभाष्येसमेता----(२ द्वितीयकाण्डे-  
(दर्श पूर्णमासयोः सोमयागेन सह पौर्वापर्यविधिः)  
गेऽपि प्रवर्तिष्यत इत्येव तैर्निश्चेतुं शक्यत्वात्। तत्प्रवृत्तिक्रमश्च सूत्रकारेण दर्शितः- “अथकेषामग्नीनाधाय हस्ताववनिज्य संवत्सरमाग्निहोत्रं’ हुत्वा दर्शपूर्णमासावारभते ताभ्यां संवत्सरमिष्ट्वा सोमेन पशुना वा यजेत तत ऊर्ध्वमन्यानि कर्माणि कुरुते” इति यजमान एवं देवानां भविष्यत्सोमयागविषयां प्रीतिं विद्वानहं हविर्धानी सोमयाजी भवामीति बुद्ध्वा दर्शपूर्णमासौ यजते। तत ऊर्ध्वमस्य यजमानस्य वर्हिषि सोमयागे दातव्यं यद्यद्विद्यते तत्सर्वं वर्हिष्यं दत्तं भवति।  
स्वल्पेऽपि कर्मण्यधिककर्मसंपादनवेदनेन फलाधिक्यप्राप्तिः पूर्वकाण्डे प्रजापतिर्यज्ञानसृजतेत्यनुवाके प्रपञ्चिता। अथ दर्शपूर्णमासकर्मणोस्तिथिविषयविधिमर्थवादेनोन्नयति-  
देवा वा इति। एतौ दर्शपूर्णमासौ यज्ञावर्हतीति यज्ञियं, तादृशमेकमप्यहर्देवा न लेभिरे। ततो विचार्य दर्शपूर्णमासावमावास्यां पौर्णमासीं च दिनद्वयमपुनञ्शोधितवन्तः। यज्ञियत्वं निश्चितवन्तं इत्यर्थः। यस्मिन्दिने सूर्य एव दृश्यते चन्द्रमास्तु न दृश्यते सोऽयं दर्शः। अमावस्या च तादृशी। तस्यां तिथौ सूर्येण सहैववसतश्चन्द्रमसो द्रष्टुमक्यत्वात्। अतः सा तिथिः सूर्यमात्रदर्शनाद्दर्शनामाङ्कितस्य कर्मणो योग्या। यस्यां तिथौ चन्द्रमण्डलं संपूर्णं दृश्यते सा पौर्णमासी। सा चन्द्रमसः पूर्तेः पूर्णनामाङ्कितस्य कर्मणो योग्य। प्रतिपदादिषु चतुर्दश्यन्तासु तिथिषु चन्द्रमा लेशतो दृश्यते। न पूर्णो नाप्यत्बन्तमदृष्टः अतस्तयोः कर्मणोर्योग्या न भवन्ति। तस्मात्तावेवैतावुक्तौ तिथिविशेषौ देवैरुक्तरीत्या शोधितौ सन्तौ यज्ञयोग्यौ संपन्नौ। अत्र दर्शपूर्णमासशब्दस्तिथिपरो न कर्मपरः। यस्त्येवं तिथ्योः शुद्धिं विद्वान्कर्मद्वयं कुरुते सोऽयं शोधितौ यज्ञयोग्यौ तिथिविशेषावेव प्राप्य कृतवान्भवति। तश्मात्तयोस्तिथ्थोः कुर्यादिति तात्पर्यार्थः। प्रसङ्गात्पुरुषार्थं कंचिन्नियमं विधत्ते----  
नामावास्यायामिति। पूर्वोक्तयोस्तिथ्योर्यज्ञियत्वमाख्यायिकया प्रपञ्चयति---  
सोमस्य वा इति। अर्धमासस्य शुक्लपक्षस्य रात्रय एको वर्ग, कृष्णप----

[[1313]]

प्रपा. ५ अनु. ७) कृष्णयजुर्वेदीयतैत्तिरीयसंहिता।  
(हौत्रविवक्षया सामिधेनीव्याख्यानम् )  
क्षस्य रात्रयः परो वर्गस्ते अमावास्यापौर्णमास्यावेनं सोममभिसमगह्येतामाभिमुख्येन संभोगाय गृहीतवत्वौ। बलात्कारेण भुज्यमानं तंसोममतिव्यवायेन क्षयव्याधिः प्राप्तवान्। एतच्च प्रजापतेस्त्रयस्त्रिꣳ शद्दुहितर इत्यत्र व्याख्यातं तथैव व्याख्येयम्। आवामुभे एव देवानां हविर्भागधारिण्यौ भवाव आवयोरधिश्रित्गाग्न्यादयो देवा इज्यन्तामित्यनयोर्वरः। एतबोभगिधारित्वं जानते मनुष्याः सर्वेऽपि भागं धारयित्वा प्रयच्छन्ति।  
अथ मनुष्यादिसाम्योपन्यासेनोक्तार्थमेव पुनः प्रशंसति----  
भूतानि क्षुधमिति। भूतानि मनुष्याद्याः प्राणिन। वनस्पतयः पनसाम्राद्याः। तेषां फलग्रहणमेव क्षुन्निवारणरूपां तृप्तिं सूचयति। एवं क्षुधो हननं यो वेद सोऽप्यन्नसमृद्धः क्षुद्रूपं शत्रुं सर्वदा हन्ति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे पञ्चमप्रपाठके  
षष्टोऽनुवाकः।। ६ ।।  
------------  

### ०७ 
(अथ द्वितीयकाण्डेपञ्चमप्रपाठके सप्तमोऽनुवाकः)।  
दे॒वा वै नर्चि न यजु॑ष्यश्रयन्त॒ ते साम॑न्ने॒—  
वाश्र॑यन्त॒ हिं क॑रोति॒ सामै॒वाक॒र्हिं क॑रोति॒  
यत्रै॒व दे॒वा अश्र॑यन्त॒ तत॑ ए॒वैना॒न्प्र युङ्क्ते॒ हिं  
क॑रोति वा॒च ए॒वैष योगो॒ र्हि क॑रोति प्र॒जा  
ए॒व तद्यज॑मानः सृजते॒ त्रिः प्र॑थ॒मामन्वा॑ह॒  
त्रिरु॑त्त॒मां य॒ज्ञस्यै॒व तद्ब॒र्सम् (१) न॒ह्य॒त्यप्र॑—  
स्रꣳ साय॒ संत॑त॒मन्वा॑ह प्रा॒णाना॑म॒न्नाद्य॑स्य॒  
संत॑त्या॒ अथो॒ रक्ष॑सा॒मप॑हत्यै॒ राथं॑तरीं प्रथ॒—

[[1314]]

श्रीमत्सायणाचार्यविरचितभाष्यसमेता------(२ द्वितीयकाण्डे-----  
(हौत्रविवक्षया सामिधेनीव्याख्यानम्)  
मामन्वा॑ह॒ राथं॑तरो॒ वा अ॒यं लो॒क इममे॒व  
लो॒केम॒भि ज॑यति॒ त्रिर्वि गृ॑ह्णाति॒ त्रय॑ इमे॒  
लो॒का इ॒माने॒व लो॒कान॒भि ज॑यति॒ बार्ह॑ती  
मुत्त॒मामन्वा॑ह॒ बार्ह॑तो॒ वा अ॒सौ लो॒को॑ऽमु  
मे॒व लो॒कम॒भि ज॑यति॒ प्र वः॑ (२) वाजा॒  
इत्यनि॑रुक्तां प्राजाप॒त्याम न्वा॑ह य॒ज्ञो वै  
प्र॒जाप॑तिर्य॒ज्ञमे॒व प्रजाप॑ति॒मा र॑भते॒ प्र वो॒  
वाजा॒ इत्यन्वा॒हान्नं॒ वै वाजोऽन्न॑मे॒वाव॑ रुन्धे॒  
प्र वो॒ वाजा॒ इत्यन्वा॑ह॒ तस्मा॑त्प्राचीन॒ꣳ रेतो॑  
धीय॒तेऽग्न॒ आ या॑हि वी॒तय॒ इत्या॑ह॒ तस्मा  
त्प्र॒तीचीः॑ प्र॒चा जा॑यन्ते॒ प्र वो॒ वाजाः॑ (३)  
इत्यन्वा॑ह॒ मासा॒ वै वाजा॑ अर्धमा॒सा अ॒भि  
द्य॑वो दे॒वा ह॒विष्म॑न्तो॒ गौर्घृ॒ताची॑ य॒ज्ञो दे॒  
वाञ्जि॑गाति॒ यज॑मानः सुम्न॒युरि॒दम॑सी॒दम॒—  
सीत्ये॒व य॒ज्ञस्य॑ प्रि॒यं धामाव॑ रुन्धे॒ यं का॒म  
येत॒ सर्व॒मायु॑रिया॒दिति॒ प्र वो॒ वाजा॒ इति॒  
तस्या॒नृच्याग्न॒ आ या॑हि वी॒तय॒ इति॒ संत॑त॒—  
मुत्त॑रमर्ध॒र्चमा ल॑भेत (४) प्रा॒णेनै॒वास्या॑  
पा॒नं दा॑धार॒ सर्व॒मायु॑रेति॒ यो वा अ॑र॒त्निꣳ  
सा॑मिधेनीनां॒ वेदा॑रत्नावेव भ्रातृ॑व्यं कुरुतेऽ  
र्ध॒र्चौ सं द॑धात्ये॒ष वा र॒त्निः सा॑मिधे॒नी  
नां॒ य ए॒वं वेदा॑र॒त्नावे॒व भ्रातृ॑व्यं कुरुत॒ ऋ

[[1315]]

प्रपा. ५ अनु. ५) कृष्णयजुर्वेदीयतैत्तिरीयसंहिता।  
(हौत्रविवक्षया सामिधेनीव्याख्यानम्)  
षे॑ऋषे॒र्वा ए॒ता निर्मि॑ता॒ यत्सा॑मिधे॒न्य॑स्ता य-  
दसं॑युक्ताः॒ स्युः प्र॒जया॑ प॒शुभि॒र्यजमानस्य॒  
वि ति॑ष्टेरन्नर्धर्चौ सं द॑धाति॒ सं यु॑नक्त्य॒वै—  
ना॒स्ता अ॑स्मै॒ संयु॑क्ता॒ अव॑रुद्धाः॒ सर्वा॑मा॒शिषं॑  
दुह्रे (५) ।।  
(व॒र्सं वो॑ जायन्ते॒ प्र वो॒ वाजा॑ लभेत दधाति॒ सं दश॑ च ) ।  
इति कृष्णयजुर्वेदीयतैत्तिरीयसंहितायां द्वितीयाष्टके  
पञ्चमप्रपाठके सप्तमोऽनुवाकः ।। ७ ।।  
-------------  
(अथ द्वितीयकाण्डे पञ्चमप्रपाठके सप्तमोऽनुवाकः।)  
अनुवाकैः षड्भिरेतैरार्घ्ववमुदीरितम्।  
अथोत्तेरैरनुवाककैर्हौवं विवक्षुरस्मिन्सप्तमेऽनुवाके तदनन्तरभाव्यष्टमे च सामिधेनीमन्त्रा व्याख्यायन्ते। ते च ब्राह्मणग्रन्थे तृतीयकाण्डे पच्चमप्रपाठके समान्नाताः।  
कल्पः (ल्पे) पुरस्तात्सामिधेनीनाꣳ होतेत्युपक्रम्यान्तराऽऽहवनीयमुत्करं च प्रतीचीनं गच्छञ्जपति कं प्रपद्ये तं प्रपद्य इत्यादिकमुक्त्वा सत्यं प्रपद्य इति वेति पक्षान्तरमुक्तम्। तत्पाठस्तु----  
सत्यं प्रपद्ये । ऋतं प्रपद्ये अमृतं प्रपद्ये। प्रजापतेः प्रिवां तनुवमनार्तां प्रपद्ये। इदमहं पञ्चदशेन वज्रेण। द्विषन्तं भ्रातृव्यमवक्रामाभि। योऽस्मान्द्वेष्टि। यं चं. वयं द्विष्मः। भूर्भुवः सुवः। हिम् (ब्रा. का. ३ प्र. ५ अ. १) इति।  
सत्यं यथार्थभूतमिदं कमं प्रपद्ये प्रारभे। अस्मित्कर्मणि वाचिकोऽपराधो मा भूदित्यर्थः। मनसा चिन्त्यमानमप्यृतं यथा भवति तथा प्रपद्ये। मानसोऽप्यपराधो मा भूदित्यर्थः। अमृतत्वहेतुभूतमिदं कर्म प्रपद्ये। अनेन कर्मणा देवत्वं प्राप्यतामित्यर्थः। देवेष्वप्यार्तिरहितां प्रजापतेः प्रियां तनुवं प्रजापति

[[1316]]

श्रीमत्सायणाचार्यविरचितभाष्यसमेता----(२ द्वितीयकाण्डे  
(हौत्रविवक्षया साभिधेनव्याख्यानम्)  
शरीरमिदं कर्म प्रपद्ये। इदमिति हस्तेनायिनयः। अहं होता पञ्चदशस्तोमसदृशेन वज्ररूपेणानेन कर्मणा द्विपन्तं शत्रुमवष्टभ्य पीडयामि। यः शत्रुरस्मान्मनसा द्वेष्टि यं च शत्रुं वयं मनसा द्विष्मस्तमुभयविधमेवक्रामामीति पूर्वत्रान्वयः। भूर्भूवः सुवरित्येतन्नामका लोकास्तान्हिनोमि प्रीणयामीत्यर्थः।  
कल्पः---- व्याहृतीरुक्त्वा त्रिरभिहिंकृत्यानवानमभिहिंक्रारादृचमुपसंदधाति प्र वो वाजा अभिद्यव इत्येकादशेमाः सामिधेन्यः इति।  
अनवानमुदछ्वसन्। तत्र प्रथमायाः पाठस्तु-----  
प्र वो वाजा अभिद्यवः। हविष्मन्तो घृताच्या। देवाञ्जिगाति सुन्नयुः। (ब्रा. का. ३ प्र. ५ अ. २) इति।  
हे देवा यो युष्मदीया ऋत्विग्यजमानाः प्रवर्तन्ते। वाजा गमनशीला मासा अभिद्यवोऽभितः पूर्वपक्षरूपेणोत्तरपक्षरूपेण च दीप्यमाना अर्धमासा हविष्मन्तो हविर्भाजो देवाश्च घृताच्या यागसाधनभूतघृतप्रदया गवा सहानुकूलाः प्रवर्तन्तामित्यध्याहारः। किंचायं यज्ञो देवाञ्जिगाति प्राप्नोतु। यजमानस्य सुम्नयुः सुखेच्छुर्भवतु। यदेतदुक्तं त्रिर्हिं करोतीति तदेतद्विधत्ते—देवा वै नर्चीति।  
देवाः पूर्वमृचि नाश्रयन्त यजुष्यपि नाश्रयन्त न संतुष्टा इत्यर्थः। किंतु सामन्येव संतुष्टाः। ततो हिमितिशब्दमुच्चारयेत्। तेन सामैव कृतं भवति। पञ्चकृत्वः सप्तकृत्वो वा साम्न आदौ हिंकारस्य विद्यमानत्वात्। तस्य हिमितिशब्दस्य त्रिरुच्चारणमभिप्रेत्य त्रिवारं विधिरनूद्य प्रशस्यते। यत्रैव देवा आश्रयन्त यत्रैव सामनि देवाः संतुष्टास्तत एव साम्न एनान्देवान्प्रयुङ्क्ते होता हिं कुर्वन्प्रकर्षेण तोषयतीत्यर्थः। प्रथमोच्चारणेन साम कृतं भवति। तथा द्वितीयोच्चारणेन वाचो योगः संपद्यते। सामाश्रयभूताया ऋग्रूपाया वाचः संबन्धः संवद्यत इत्यर्थः। तृतीयोच्चारणं यदस्ति तेन यजमानः प्रजा एव सृष्टवान्भवति।  
एकादशानां सामिधेनीनामाद्यन्तयोरावृत्तिं विधत्ते-

[[1317]]

प्रपा. ५ अनु. ७) कृष्णयजुर्वेदीयतैत्तिरीयसंहिता।  
(हौत्रविवक्षया सामिधेनीव्याख्यानम्)  
त्रिः प्रथमामिति। “प्र वो बाजा अभिद्यवः” इत्येषा प्रथमा। “आ जुहोत दुवस्यत” इति वा “त्वं वरुण उन मित्र” इति वा द्वयोरन्यतरोत्तमा। तत्तेन प्रथमोत्तमयोस्त्रिरभ्यासेन यज्ञस्य बर्समन्तभागान्नह्यति बध्नाति। यथालोके वस्त्रेण कम्बलेन वा ब्रीहीन्वोढुकामोऽन्तद्वयं बध्नाति तद्वत्। तच्च बन्धनं स्रंसनराहित्याय भवति।  
पूर्वस्यामृच्युत्तरार्धस्योत्तरस्यामृचि पूर्वार्धस्य च परस्पराविश्लेवं विधत्ते—  
संततमन्वाहेति। तदेतत्संततोच्चारणं यजमानस्य प्राणानां संतत्वै भोज्यवस्तुसंतत्यै च संपद्यते। किंच राक्षसाः श्वासनिरोधेनापहता भवन्ति।  
यस्याः प्रथमाया आवृत्तिर्विहिता तां स्परूपेण विधत्ते—  
राथंतरीमिति। कस्मिंश्चित्सामशाखाविशेषे ‘प्र वो वाजाः” इत्येत श्यामृचि रथंतरसाम्नो गीतत्वादियं राथंतरी। रथंतरसामयुक्ते कर्गणा संपादयितुं शक्यत्षाद्भूलोकस्य राथंतरत्वम्।  
यदुक्तं सूत्रकारेण-“तृतीयां सामिधेनीं त्रिर्विगृह्णाति” इति, तदेतद्विधत्ते—  
त्रिर्वि गह्णातीति। तृतीयस्याः सामिधेन्याः प्रथमपादमुच्चार्य सकृद्विग्रहः कार्यः। अर्धर्चे द्वितीयो विग्रहः। तत उत्तरार्ध उपरितनमन्त्रस्य पूर्वार्धं च संयोज्य तदन्ते तृतीयो विग्रहः। एतेन विग्रहत्रयेण लोकत्रयजयो भवति।  
यस्यामृच्ययं त्रिविधो विग्रहस्तामृचं विधत्ते—  
बार्हतीमृत्तमामिति। य (अ) स्यामृचि बृहच्छोचा यविष्ठ्येतिशब्दस्यश्रूयमाणत्वादियं बार्हती। सा च तृतीयेति कृत्वा प्रथममध्यमापेक्षयोत्तमा। तथा सत्युत्तमामन्वाहेत्युक्ते तृतीयात्वेन पठेदित्यर्थो भवति। एतन्मन्त्रोपेतकर्मसाध्यत्वात्स्वर्गलोकस्य बार्हतत्वम,  
प्रथमायामृचि देवतादिविशेषाभिव्यक्त्यभावं प्रशंसति----  
प्र वो वाजा इति। कस्याषि देवविशेषस्य निरुक्तं नामविशेषकथनं तत्र नास्ति सेयमनिरुक्ता। प्रजापतिश्च सृष्टेः प्राग्रूपविशेषाभावादनिरुक्तः। अत इयं प्राजापत्या। यज्ञश्च प्रजापतिसृष्टत्वात्तत्स्वरूपः। तस्मात्प्राजापत्यमन्त्रस्य प्रथमपाठेन यज्ञरूपमेव प्रजापतिं प्रारब्धवान्भवति।

[[1318]]

श्रीमत्सायणाचार्यविरचितभाष्यसमेता-----(२ द्वितीयकाण्डे---  
(हौत्रविवक्षया सामिधेनीव्याख्यानम्)  
अस्मिन्मन्त्रे वाजशब्दोच्चारणं प्रशंसति----  
प्र वो वाजा इति। तथाऽत्र प्रशब्दोच्चारणं प्रशंसति----  
प्र वो वाजा इति। यस्मात्प्रशब्द उच्चारितस्तस्मात्प्राचीनं प्रमुखे रेतोवर्तिनि योषिच्छरीरेऽञ्चति गच्छतीति प्राचीनं, तथाविधं रेतो धीयते गर्भाशये स्थाप्यते।  
एतस्य मन्त्रस्य चरमपादेन सहोत्तरस्य मन्त्रस्य प्रथमपादोच्चारणं प्रशंसति----  
अग्न आ याहीति। यस्मादायाहीत्युक्तं तस्मात्प्रतीचीः प्रत्यङ्मुखाः सदृशाः प्रजा उत्पद्यन्ते। मन्त्रगतानां पदानामर्थान्दशंयति----  
प्र वो वाजा इति। वजन्ति गच्छन्ति क्रमेण प्रवर्तन्त इति चैत्रादिमासा वाजाः। इदमेव ब्राह्मणवार्क्य हृदि निधाय मन्त्रार्थः पूर्वं दर्शितः।  
पदार्थानभिधाय मन्त्रतात्पर्यार्थमाह----  
इदमसीति। सामिधेनीभिः समिध्यमान हेऽग्ने त्वमिदं मासानां स्वरूपमसि, अर्धगासानां स्वरूपमसि, देवानां स्वरूपमसीत्येव तात्पर्यार्थः। अनेन तात्पर्येण यज्ञस्य प्रियं धामाऽऽहुतिस्थानमिध्यमानाग्निस्वरूपं संपादितवान्भवति।  
यदुक्तं संततमन्वाह प्राणानामन्नाद्यस्य संतत्यै, इति, तदेवेदानीं काम्यत्वेनापि विधत्ते---  
यं कामयेतेति। यं यजमानमुद्दिश्य होता कामयते। किमिति अयं यजमानो मृत्युरहितः सर्वमायुः प्राप्नुयादिति, तस्य यजमानस्याऽऽयुष्प्राप्तये प्रथमां सामिधेनीं सर्वामनूच्य विच्छेदमकृत्वोत्तरमन्त्रस्य प्रथममर्घर्चमुमक्रमेत। तेन सांतत्येनास्य यजमानस्य प्राणवायुना बह्रिर्निर्गच्छता सहैवापानवायुं पुनरप्यन्तरागच्छन्तं धारितवान्भवति। तेन च धारणेन सर्वमायुः प्राप्नोति।  
तदेव सांतस्यं पुनः प्रकारान्तरेण प्रशंसति---  
यो वा अरत्निमिति। कूर्परमारभ्य प्रसारितकनिष्ठाङ्गुलिपर्यन्तो हस्तभागोऽरत्नि। न च तस्यारत्नेर्मध्ये विच्छादोऽस्ति तद्वदुभयोः सामिधेन्योर्मध्ये सांतत्यमरत्नित्वेनोपचर्यते। यो होता तदिदं सांतत्यं विदित्वाऽनुतिष्ठति स होता भ्रातृव्यं यजमानस्यारत्नौ स्थापयति। चतुररत्निपरिमितस्य पुरुषस्यारत्निमात्रप

[[1319]]

प्रपा. ५ अनु. ७) कृष्णयजुर्वेदीयतैत्तिरीयसंहिता।  
(हौत्रविवक्षया सामिधेनीव्याख्यानम्)  
रिमितो बालो यथा नीचो भवति तद्वदमुं कुरुत इत्यर्थः। य एवं वेदेति पुनरभिधानं प्रतिज्ञातस्य निगमनार्थम्।  
तदेव सांतत्यं विपक्षबाधकोपन्यासपुरःसरं पुनः प्रशंसति----  
ऋषेर्ऋषेर्वा इति। ऋषिरतीन्द्रियस्य द्रष्टा। तादृश ऋषिरेकैकां सामिधे नीमीश्वरानुग्रहेण दृष्ट्वा तत्संप्रदायपरम्परां निर्मितवान्।  
अत एव स्मर्यत---  
युगान्तेऽन्तर्हितान्वेदान्तेतिहासान्महर्षयः।  
लेभिरे तपसा पूर्वमनुज्ञाताः स्वयंभुवा।। इति।  
तथा सति भिन्नेभ्यऋषिभ्यः प्रवर्तितास्ताः सामिधेन्यो यद्यसंयुक्ता भवेयुस्तदानीं यजमानस्य प्रजया पशुभिरेताः सामिधेन्यो वितिष्ठरन्वियुक्तास्तिष्ठेयुः। प्रजापशुसमृद्धिहेतवो न भवेयुरित्यर्थः। तत्परिहाराय पूर्वस्याः सामिधेन्या उत्तरार्धमुत्तरस्याः सामिधेन्याः पूर्वार्धं च संदध्यात्। तथा सत्येनाः सामिधेनीः संयोजितवानेव भवति। न चैवमेकस्यामपि सामिधेन्यां पूर्वोत्तरार्धर्चौ संघातव्याविति शङ्कनीयम्। तयोरेकर्षिप्रवर्तितत्वेन होतृप्रयुक्तसंधानमन्तरेणापि स्वरूपतो वियोगाभावात्। यथोक्तरीत्या संयुक्तास्ताः सामिधेन्यो यजमानाय सर्वामाशिषं दुहूवे दुहन्ति संपादयन्ति।  
अथ मीमांसा।  
नवमाध्यायस्य प्रथमपादे चिन्तितम्----  
त्रिरत्र किमृचो धर्मः स्थानधर्मोऽथवाऽऽदिमः।  
सत्रीलिङ्गत्वान्न तत्प्रातिपदिकप्रबलत्वतः।।  
दर्शपूर्णमासयोः सामिधेनीः प्रकृत्य श्रूयते----‘त्रिः प्रथमामन्वाह’ इति। सोऽयं त्रिरभ्यास आदौ पठितस्य प्र वो वाजा इत्यृग्विशेषस्य धर्मः। कुतः। प्राथमामित्यस्य स्त्रीलिङ्गत्वादृक्परत्वोपपत्तेरिति चेन्नेतद्युक्तम्। स्त्रीलिङ्गवाचिनष्टाप्प्रत्ययादपि पूर्व पठितस्य स्थानवाचिनः प्रथमेत्यस्य प्रातिपदिकस्य प्रवलत्वात्। अतो विकृतिष्वप्यन्यस्या अप्यृचः प्रथमस्थानपठितायास्त्रिरभ्यासः कर्तव्यः। स्थानांन्तरे पठितायाः प्र वो वाजा इत्यस्या अप्यृचो नाभ्यासः।।

[[1320]]

श्रीमत्सायणाचार्यविरचितभाष्यसमेता----(२ द्वितीयकाण्डे---  
(अभ्युदयेष्ट्यादीष्टित्रयविधिः)  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे पञ्चमप्रपाठके  
सप्तमोऽनुवाकः।। ७ ।।  
---------  

### ०८ 
(अथ द्वितीयकाण्डे पञ्चमप्रपाठकेऽष्टमोऽनुवाकः)।  
अय॑ज्ञो॒ वा ए॒ष यो॑ऽसा॒माऽग्न॒ आ या॑हि  
वी॒तय॒ इत्या॑ह रथं॒तरस्यै॒ष व॒र्ण स्तं त्वा॑ स॒मि  
द्भिरङ्गिर॒ इत्या॑ह वामदे॒व्यस्यै॒ष वर्णो बृ॒ह—  
द॑ग्ने सु॒वीर्य॒मित्या॑ह बृह॒त ए॒ष वर्णो॒ यदे॒तं  
तृ॒चम॒न्वाह॑ य॒ज्ञेमे॒व तत्साम॑न्वन्त करोत्य॒ग्नि  
र॒मुष्मि॑ल्लोँ॒क आसी॑दादि॒त्यो॑ऽस्मिन्तावि॒मौ  
लो॒कावशा॑न्तौ ( २ ) आ॒स्तां॒ ते दे॒वा अ॑—  
ब्रुव॒न्नते॒मौ दि पर्यू॑हा॒मेत्यग्न॒आ या॑हि वी॒—  
तय॒ इत्य॒स्मिल्लोँ॒के॑ऽग्निम॑दधुर्बृ॒हद॑ग्ने सु॒वीर्य॒  
मित्य॒मुष्मि॑ल्लोँ॒क आ॑दि॒त्यं ततो॒ वा इ॒मौ  
लो॒काव॑शाम्यतां॒ यदे॒वम॒न्बाहा॒नयो॑र्लो॒कयोः॒  
शान्त्यै॒शाम्य॑तोऽस्मा इ॒मौ लो॒कौ य ए॒वं  
वेद॒ पञ्च॑दश सामिधे॒नीरन्वा॑ह॒ पञ्च॑दश (२)  
वा अ॑र्धमा॒सस्य॒ रात्र॑यो॑ऽर्धमास॒शः संव॑त्स॒र  
आ॑प्यते॒ तासां॒ त्रीणि॑ च श॒तानि॑ ष॒ष्टिश्चा॒  
क्षरा॑णि॒ ताव॑तिः संवत्स॒रस्य॒ रात्र॑योऽक्षर॒श

[[1321]]

प्रपा. ५ अनु. ८) कृष्णयजुर्वेदीयतैत्तिरीयसंहिता।  
(होत्रविवक्षयाऽवशिष्टसामिधेनीमन्त्रव्याख्यानम्)  
ए॒व सं॑वत्स॒रमा॑प्नोति नृ॒मेध॑श्च॒ परु॑च्छेपश्च  
ब्रह्म॒वाद्य॑मवदेतामस्मि॒न्दारा॑वार्द्रेऽग्निं ज॑न  
याव य॒तरो नौ॒ ब्रह्मी॑या॒निति॑ नृ॒मेधो॒ऽभ्य॑  
वद॒त्स धू॒मम॑जनय॒त्परु॑च्छेपो॒ऽभ्य॑वद॒त्सो॑ऽग्नि  
म॑जनय॒द्दष॒ इत्य॑ब्रवीत् ( ३ ) यत्स॒माव॑-  
द्वि॒द्व क॒था त्वम॒ग्निमजी॑जनो॒ नाहमिति॑ सामि  
धे॒नीना॑मे॒वाहं वर्णं॑ वे॒दे॒त्य॑ब्रवी॒द्यद्घृ॒तव॑त्प॒  
दम॑नू॒च्यते॒ स आ॑सां॒ वर्ण॒स्तं त्वा॑ स॒मिद्भिं॑-  
रङ्गिर॒ इत्याह सामि॑धे॒नीष्वे॒व तज्ज्योति॑र्ज  
नयति॒ स्त्रिय॒स्तेन॒ यदृचः॒ स्त्रिय॒स्तेन॒ यद्रा॑य॒  
त्रियः॒ स्त्रिय॒स्तेन॒ यत्सा॑मिधे॒न्यो॑ वृष॑ण्वती॒म  
न्वा॑ह (४) तेन॒ पुꣳस्व॑तीस्तेन॒ सेन्द्रा॒स्तेन॑  
मिथु॒ना अ॒ग्निर्दे॒वानां॑ दू॒त आसी॑दु॒शना॑ का॒  
व्योऽस॑राणां॒ तौ प्र॒जाप॑ति प्र॒श्नमै॑ता॒ꣳ स प्र॒-  
जाप॑तिर॒ग्निं दू॒तं वृ॑णीमह॒ इत्य॒भि प॒र्याव॑  
र्तत॒ ततो॑ दे॒वा अभ॑व॒न्पराऽसु॑रा॒ यस्यै॒वं वि॒दु  
षो॒ऽग्निं दू॒तं वृ॑णीमह॒ इत्य॒न्वाह॒ भव॑त्या॒-  
त्मना॒ परा॑ऽस्य॒ भ्रा॒तृ॑व्यो भवत्यध्व॒रव॑ती॒म—  
न्वाह॒ भ्रातृ॑व्यमे॒वैतया ( ५ ) ध्व॒र॒ति॒ शो॒-  
चिष्के॑श॒स्तमी॑मह॒ इत्या॑ह प॒वित्र॑मे॒वैतद्य॒ज॑  
मानमे॒वैत॑या पवयति॒ समि॑द्धो अग्न आहु—

[[1322]]

श्रीमत्सायणाचार्यविरचितभाष्यसमेता-- (२ द्वितीयकाण्डे---  
(हौत्रविवक्षयाऽवशिष्टसामिधेनीमन्त्रव्याख्यानम्)  
तेत्या॑ह परि॒धिमेवैतं परि॑ दधात्यस्क॑न्दाय॒  
यदत॑ ऊ॒र्ध्वम॑भ्याद॒ध्याद्यथा॑ बहिःपरि॒धि  
स्कन्द॑ति ता॒दृगे॒व तत्त्रयो॒ वा अ॒ग्नयो॑ हव्य  
वाह॑नो दे॒वानां॑ कव्य॒वाह॑नः पितृ॒णाꣳ स॒ह-  
र॑क्षा॒ असु॑राणां॒ त ए॒तर्ह्या शꣳ॑ सन्ते॒ मां  
व॑रिष्यते॒ माम् ( ६ ) इति॑ वृणी॒ध्वꣳ ह॑व्य॒  
वाह॑न॒मित्या॑ह य ए॒व देवानां॒ तं वृ॑णीत  
आर्षे॒यं वृ॑णीते॒ बन्धो॑रे॒व नैत्यथो॒ संत॑त्यै प॒र  
स्ता॑द॒र्वाचो॑ वृणीते॒ तस्मा॑त्प॒रस्ता॑द॒र्वाञ्चो॑ मनु  
ष्या॑न्पि॒तरोऽनु॒ प्र पि॑पते (७)।।  
(अशा॑न्तावाह॒ पञ्च॑दशाब्रवी॒दन्वा॑है॒तवा॑ वरिष्य॒ते नामेका॒न्नत्रि॒ꣳशच्च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
पञ्चमप्रपाठकेऽष्टमोऽनुवाकः।। ८।।  
-----  
अथ द्वितीयकाण्डे पञ्चमप्रपाठकेऽष्टमोऽनुवाकः)।  
सप्तमे सामिधेन्याद्या व्याख्याताऽत्यन्तविस्तरात्।  
अथाष्टमेऽवशिष्टाः सामिधेन्यो व्याख्यायन्ते।  
तत्र द्वितीय सामिधेनी मन्त्रकाण्ड एव पठिता-  
‘अग्न आ याहि वीतये। गृणानो हव्यदातये। नि होता सत्सि बर्हिषि’। (ब्रा.का.३प्र. अ. २) इति।  
हेऽग्ने हव्यदातये यजमानस्य हविर्दानाय वीतये देवानां हविर्भक्षणाय गृणानो यजमानो देवानां हविर्दास्यतीति भवद्भिर्भक्षणीयमिति वदन्नायाहि। आगत्य च होताऽऽह्वाता भवन्बर्हिंषि यज्ञे निषत्सि निषीद।

[[1323]]

प्रपा. ५ अनु. ८) कृष्णयजुर्वेदीयतैत्तिरीयसंहिता।  
(हौत्रविवक्षयाऽवशिष्टसामिधेनीमन्त्रव्याख्यानम्)  
तृतीयसामिधेनीपाठस्तु—  
‘तं त्वा समिद्भिरङ्गिरः घृतेन वर्धयामसि। बृहच्छोचा यविष्ठय’ (ब्रा. का. ३प्र. ५अ. २) इति।  
हेऽङ्गिरोऽग्ने तं त्वा तादृशं देवानामाह्वातारं त्वां समिद्भिघृतेन च वर्धयामः। हे यविष्ठ्य युवतम बृहज्जालाधिक्यं यथा भवति तथा शोच दीप्यस्व।  
चतुर्थसामिधेनीपाठस्तु-  
‘स नः पृथु श्रवाय्यम्। अच्छा देव विवाससि। बृहदग्ने सुवीर्यम्’ (ब्रा. का. ३प्र. ५अ. २) इति।  
हेऽग्ने देव स त्वं नोऽस्मदर्थं पृथु विस्तीर्णं श्रवाय्यं देवैः श्रोतुं योग्यमिदं कर्माच्छाभिमुखीकृत्य बृहत्सुवीर्यं च यथा भवति तथा विवासीस विभातं कुरु। प्रकाशयेत्यर्थः। बृहच्छब्देन ज्वालाधिक्यं विवक्षितम्। सुवीर्यशब्देन हूयमानस्य हविषः सम्यग्दहनसामर्थ्यमुच्यते। पञ्चमसामिधेनीपाठस्तु—  
‘ईडेन्यो नमस्यस्तिरः। तना ꣳ सि दर्शतः। समग्निरिध्यते मृषा’ (ब्रा. का. ३प्र. अ. २) इति।  
अयमग्निः सम्यगिध्यते। कीदृशः, ईडेन्यः स्तोतुं चोग्यः, नमस्यो नमस्कारयोग्यः, तमांसि तिरस्कुर्वन्दर्शतः पदार्थानामादर्शयिता, वृषा कामानां वर्धयिता। षष्ठसामिधेनीपाठस्तु—  
‘वृषो अग्निः समिध्यते। अश्वो न देववाहनः। त ꣳ हविष्मन्त ईडते’ (ब्रा. का. ३प्र. ५अ. २) इति।  
अयमग्निः सम्यगिध्यते। कीदृशः। वृषः कामानां वर्षयिता। अश्वो न देववाहनोऽश्व इव देवार्थस्य हविषो वोढा। तमिममग्निं हविष्मन्तो यजमानाः स्तुवते सप्तमसामिधेनी पाठस्तु-  
“वृषणं त्वा वयं वृषन्। वृषाणः समिधीमहि। अग्ने दीद्यतं बृहत्’ (ब्रा. का. ३प्र.५अ.२) इति।  
हे वृषन्कामानां वर्षकाग्ने वृषाणं कामानां वर्षितारं त्वां वृषाणो वयमाहुति-

[[1324]]

श्रीमत्सायणाचार्यविरचितभाष्यसमेता-- (२ द्वितीयकाण्डे—  
(हौत्रविवक्षयाऽवशिष्टसामिधेनीमन्त्रव्याख्यानम्)  
वृष्टिं कुर्वन्तो वयं समिधीमहि सम्यक्प्रकाशयामः। कीदृशं त्वां, बृहद्दीद्यतं प्रौढज्वालं यथा भवति तथा दीप्यमानम्। अष्टमसामिधेनीपाठस्तु—  
“अग्निं दूतं वृणीमहे। होतारं विश्वेवेदसम्। अस्य यज्ञस्य सुक्रतुम्” (ब्रा. का. ३प्र.५अ.२) इति।  
इममग्निं वयं वृणीमहे प्रार्थयामहे। कीदृशं, दूतं देवान्प्रति प्रेषणार्हं, होतारमाह्वातारं, विश्ववेदसं विश्वान्सर्वान्देवान्वेत्तीति विश्ववेदास्तादृशम्। अस्य यज्ञस्य संबन्धिनं सुक्रतुं शोभनकर्माणम्। नवमसामिधेनीपाठस्तु—  
“समिध्यमानो अध्वरे। अग्निः पावकः ईड्यः। शोचिष्केशस्तमीमहे” (ब्रा. का. ३प्र.५अ.२) इति।  
योऽग्निरध्वरेऽस्मिन्कर्मणि समिध्यमानः पावकः शुद्धिहेतुरीड्यः स्तुत्यः शोचींषि दीप्तयः केशस्थानीया यस्यासौ शोचिष्केशस्तमग्निमीमहे प्राप्नुमः।  
दशमसामिधेनीपाठस्तु—  
“समिद्धो अग्न आहुत। देवान्यक्षि स्वध्वर। त्व ꣳ हि हव्यवाडसि” (ब्रा. का. ३प्र.५अ.२) इति।  
हे आहुताऽऽहुत्याराधिताग्ने त्वं समिद्धः सन्देवान्यक्षि यजसि। हे स्वध्वरसुष्ठुनिष्पादितयाग हि यस्मात्त्वं हव्यवाडसि तस्माद्यजेत्यन्वयः।  
एकादशसामिधेनीपाठस्तु—  
“आजुहोत दुवस्यत। आग्निं प्रयत्यध्वरे। वृणीध्वꣳहव्यवाहनम्” (ब्रा. का. ३ प्र. ५. २) इति।  
हे यजमाना इममग्निमाहुतिभिराजुहोत प्रीणयत, दुवस्यत परिचरत, प्रयति प्रयत्नेन वर्तमानेऽस्मिन्नध्वरे यागे हव्यवाहनमग्निं वृणीध्वं प्रार्थयध्वम्। अनया सामिधेनीनां परिसमाप्यमानत्वादियं परिधानीया। तत्र पुरुषभेदेनान्या परिधानीया विकल्पते। तथा च सूत्रकारः---- त्वं वरुण इति वसिष्ठराजन्यानां परिधानीया, आजुहोतेतीतरेषां गोत्राणाम् इति।

[[1325]]

प्रपा. ५ अनु.८) कृष्णयजुर्वेदीयतैत्तिरीयसंहिता।  
(हौत्रविवक्षयाऽवशिष्टसामिधेनीमन्त्रव्याख्यानम्)  
विकल्पितायाः पाठस्तु----  
“त्वं वरुण उत मित्रो अग्ने। त्वां वर्धन्ति मतिभिर्वसिष्ठाः। त्वे वसु सुषणनानि सन्तु। यूथं पात स्वस्तिभिः सदा नः” (ब्रा. का. ३ प्र. ५ अ. २) इति।  
हेऽग्ने त्वमनिष्टनिवारकत्वाद्वरुण इष्टप्रापकत्वान्मित्रश्च। वसिष्ठगोत्रीया मतिभिर्मनीषाभिः स्तुतिभिर्वर्धन्ति वर्धयन्ति त्वाम्। त्वे त्वयि वसु धनं सुषणनानि सुष्ठु दातव्यानि हवींषि च सन्तु तिष्ठन्तु। यूयं च नोऽस्मान्स्वस्तिभिः सदा पात रक्षत। यूयमिति बहुवचनं पूजार्थम्।  
आसु सामिधेनीषु द्वितीयादिचतुर्थ्यन्तं तृचं प्रशंसति----  
अयज्ञो वा इति। दर्शपूर्णमासयोः सामानि न सन्ति। तद्रहितश्च न मुख्ययज्ञः। अतोऽयं तृचः सामत्रयस्वरूपत्वेनात्र पठ्यते। यद्यप्येता ऋचो रथंतरादिनां योनयो न भवन्ति तथाऽपि स्तुतित्वात्तद्रूपत्वमविरुद्धम्। शाखान्तरे वा तास्वृक्षु गीतानि सामानि द्रष्टव्यानि। एतेन तृचपाठेन दर्शपूर्णमासयज्ञं सामवन्तं करोति। बृहदग्न इति तृतीयपादोपादानं बृहत्सामद्योतकस्य बृहच्छब्दस्य प्रदर्शनार्थम्। अस्मिन्नेव तृच आद्यन्तौ पुनः प्रशंसति-----  
अग्निरमुष्मिन्निति। पुरा स्वर्गलोकेऽग्निः स्थित आदित्यस्तु भूलोके। तदानीं लेकद्वयमशान्तं क्षुब्धमासीत्। स्वर्गे ह्यमृर्तसेविनां पाक्रापेक्षा नास्ति। प्रकाशाय केवलमादित्योऽपेक्षित एव। भूलोकवासिनां तु पाको मुख्ये प्रयोजनम्। तदुभयासिद्धेर्लोकक्षोभः। तं क्षोभं दृष्ट्वा ते देवाः परस्परमिदमूचुः----इमावग्न्यादित्यौ विपर्यूहाम विपरिवृत्तौ स्थापयाम्। तस्मादेते सर्वे यूयमागच्छतेति। अग्न आयाहीत्यस्यामृचि बर्हिषि निपीदेति लिङ्गादृचः प्राथम्याच्च प्रथमलोके स्थापनं तया संपद्यते। बृहदग्ने सुवीर्यमित्यस्यामृचि विवाससीति विभातत्वोक्तिलिङ्गदृचस्तृतीयत्वाच्चास्यास्तृतीयलोके स्थापनहेतुत्वं गम्यते। यद्यप्यादित्यो नास्मिन्मन्त्रे श्रुतस्तथाऽप्युच्चैःस्थानवृत्तित्वकारित्वेन विभातत्वेनाऽऽदित्यः श्रूयते। किंच, हंस—

[[1326]]

श्रीमत्सायणाचार्यविरचितभाष्यसमेता----(२ द्वितीयकाण्डे---  
(हौत्रविवक्षयाऽवशिष्टसामिधेनीमन्त्रव्याख्यानम्)  
मन्त्रवसान ऋतं बृहदित्यादित्यमणडलपरत्वेन श्रुतो बृहच्छब्दोऽत्रापि श्रूयमाण आदित्यस्य प्रत्यभिज्ञापकः। तस्मात्तेन मम्त्रेणाऽऽदित्यस्थापनं सिध्यति। अनयोर्विपर्यावृत्त्या लोकयेः स्वस्वकार्यसिद्धेर्युक्ता शान्तिः। तस्मादनेन क्रमेण पाठो लोकयोः शान्त्यै भवति। तद्वेदितुश्च तदुभयशान्तिर्भवति। संख्या विधत्ते----  
पञ्चदशेति। यद्यपि द्वादश पठितास्तथाऽप्येकादशैव। एकस्याः पुरुषभेदेन विकल्पितत्वात्। तासु च प्रथमोत्तमयोस्त्रिरावृत्त्या पञ्चदशत्वसंपत्तिः। अर्धमासस्य रात्रीणां पञ्चदशत्वात्तद्रूपत्वमपि संपद्यते। एकैकस्मिन्नर्धमासे पञ्चदशस्वन्तर्भूतासु तासामर्धमासमानां चतुर्विशतिवारमावृत्त्या संवत्सरप्राप्तिश्च संपद्यते। इदानीमक्षरसंख्या संवत्सरसंपत्त्या प्रशंसति----  
तासां त्रीणीति। तासां सामिधेनीनां पञ्चदशसंख्यानां गायत्रीछन्दस्कत्वादेकैका चतुर्विशत्यक्षरा। तथा सति मिलित्वाऽक्षरसंख्या संवत्सररात्रिसंख्या च समति कृत्वाऽक्षरद्वारा तदेवं संवत्सरप्राप्तिर्भवति। यद्यपि वासिष्ठानां परिधानीयायास्त्रिष्टुप्त्वादधिकान्यक्षराणि तथाऽपीतरगोत्रापेक्षयाऽयमर्थवाद इत्यविरोधः।  
आसु सामिधेनीषु “तं त्वा समिद्भिरङ्गिरो घृतेन वर्धयामसि” इत्येतं मन्त्रविशेषं प्रशंसति------  
नृमेधश्चेति। नृमेधपरुच्छेपनामानावृत्विजौ परस्परं ब्रह्मवाद्यमवदेता मन्त्रसामर्थ्यविषयं वादमकुरुताम्। तत्रानयोरियं प्रतिज्ञा—आवयोरुभयोर्मध्ये यतरो ब्रह्मीयान्ब्रह्मणि सामिधेनीमन्त्रे ऽत्यतं कुशलस्तादृशं निश्चेतुं स्वस्वमनसि सामिधेनीमन्त्रमनुस्मरन्तावस्मिन्नार्द्रे काष्ठे मथनेनाग्निं जनयावेति। तदा प्रथमं नृमेध आर्द्र काष्ठमभिलक्ष्य मन्त्रमवदत् स तन्मन्त्रसामर्थ्याद्धुममुत्पादितवान्। परुच्छेपो मन्त्रं पठित्वाऽग्निमजनयत्। तदिदानीं नृमेधः परुच्छेपं प्रति हे ऋषे त्वमतीन्द्रियद्रष्टाऽसीत्यपिरेत्य संबोधितवान्। संबोध्य चैवं पप्रच्छ यद्यस्मात्कारणात्समावद्विद्वाऽऽवयोः सामिधेनीवेदनं समानमेव, तथा सति कथं त्वमग्निमुत्पादितवान्न त्वहमिति। तत्र परुच्छेप उत्तरमुवाच यद्यप्यावयोः सामिधेनीपाठस्तदर्थज्ञानं च

[[1327]]

प्रपा. ५ अनु. ८) कृष्णयजुर्वेदीयतैत्तिरीयसंहिता।  
(हौत्रविवक्षयाऽवशिष्टसामिधेनीमन्त्रव्याख्यानम्)  
समान तथाऽप्यहं तासामेव सामिधेनीनां वर्ण रहस्यं तेजो वेद तेवं तु न वेत्सि। किं तत्तेज इति तदुच्यते---घृतशब्दोपेतः पादोऽनूच्यत इति सोऽयमनुच्यमानः पादः सामिधेनीनां वर्णः सारभूतं तेजः। सा पादः कस्यामृचि वर्तत इति चेत्तदुच्यते---तं त्वा समिद्भिरङ्गिरः इत्येतामृचं पठेत्। तस्यामृचि ‘घृतेन वर्धयामसि’ इत्ययं पादो वर्तते। ततोऽनेन पठितेन पादेन सामिधेनीष्वेव ज्योतिर्जनयति। तेन त्वं पादं पठन्नपि महिमानं न जानासि। अहं तु जानामि। तस्मादार्द्रकाष्ठे मयाऽग्निरुत्पादितः।  
वृषणं त्वा वयमित्येतामृचं विशेषतः प्रशंसति---  
स्त्रियस्तेनेति। ऋग्गायत्रीसामिधेनीशब्दैः स्त्रीलिङ्गैरभिधीयमानत्वात्स्त्रीत्वमेव। अतः पुरुषत्वाय वृषञ्शब्दवतीमृचं ब्रूयात्। तेन पाठेन पुंस्वतीः पुरुषवत्यः सेन्द्रा इन्द्रिययुक्ताः स्त्रीपुरुषमिथुनरूपाः संपद्यन्ते। ईडेन्य इत्येषाऽपि वृषण्वती। समाग्निरिध्यने वृषेत्यन्ते पठितत्वात। वृषो अग्निरित्येषाऽपि वृषशब्दोपेतत्वाद्वृषण्वती। तयोरप्येषा प्रशंसा द्रष्टव्या।  
अथाग्निं दूतमित्येतामृचं विशेषतः प्रशंसति---  
अग्निर्देवानामिति। देवाःस्वकार्येष्वग्निं दूतत्वेन प्रेषयन्ति। असुरास्तु कवेः पुत्रमुशनसम्। तावुभावपि प्रजापतिमुपेत्य पृष्टवन्तौ—आवयोर्मध्ये संधिविग्रहादिकार्येषु कस्य दौत्यमुचितमिति। तदानी प्रजापतिरग्निं दूतं वृणीमह इति मन्त्रेणोत्तरमुवाच। उक्त्वा चोशनसः सकाशात्परावृत्याग्नेरभिमुखोऽभूत्। ततो देवानां विजयोऽभूदसुराश्च पराभूताः। एवं विदुषो यजमानस्याप्यनेन मन्त्रेण स्वविजयः शत्रुपराजयश्च भवति।  
समिध्यमानो अध्वर इत्येतामृचं विशेषतः प्रशंसति---  
अध्वरवतीमिति। हिनस्तत्यिर्थः। तस्यामृचि तृतीयपादं प्रशंसति---  
शोचिष्केश इति। मध्यपादेऽग्निः पावक ईड्य इति पावकशब्देनवै पवित्रत्वं विस्पष्टम्। अत्र शोचिःशब्देन शुचिहेतुनां रश्मीनामुक्तिमभिप्रेत्य

[[1328]]

श्रीमत्सायणाचार्यविरचितभाष्यसमेता----(२ द्वितीयकाण्डे----  
(हौयविवक्षयाऽवशिष्टसामिधेनीमन्त्रव्याख्यानम्)  
पवित्रमेतद्वाक्यमित्यभिधीयते। तस्मादेतयचां यजमानमेव शोधयति। ‘समिद्धो अग्नि आहुत’ इत्येषा काचिदध्वरवती। देवान्यक्षि स्वध्वरेत्युक्तत्वात्। आ जुहोत इत्यसावप्यध्वरवती। अग्निं प्रयत्यध्वर इत्युक्तत्वात्। तयोरप्यृचोरुक्तप्रशंसा योजनीया। तदेवं सर्वासामृचां सामान्यतो विशेषतश्च प्रशंसा दर्शिता।  
यदुक्तं सूत्रकारेण----“समिद्धो अग्न आहुतेत्यभिज्ञायैकामनूयाजसमिधमवशिष्य सर्वमिध्यशेषमभ्यादधाति” इति। तदेतद्धृदि निधाय समिद्धो अग्न इति मन्त्रं पुनः प्रशंसति---  
समिद्धो अग्न इति। समिद्धो अग्न इत्यनेन भूतार्थवाचिना क्तप्रत्ययेन सामिधेनीसाध्यस्याग्निसमिन्धनस्य समाप्तिः सूच्यते। परिसमाप्तये धीयमानः प्रक्षिप्यमाणाः काष्ठविशेषः परिधिः। तथा सति समिद्ध इति समाप्तिसूचनादेतं मन्त्रं परिधित्वेन स्थापितवान्भवति। स च परिधिः प्रक्षिप्यमाणसमिघामस्कन्दायाविनाशाय भवति। यद्येतस्मान्मन्त्रपाठादूर्ध्वमा जुहोतेति मन्त्रे समिधोऽभ्यादध्यात्। यथाऽऽज्यपुरोडाशादिहविष परिधेर्बहीः पतनं विनाशाय संपद्यते तादृगेव तद्द्रष्टव्यम्। एवं च प्रणवे प्रणवे समिधमादधातीति सूत्रकारेण प्रतिमन्त्रमवसानकालीने प्रणवे समिदाधानस्योक्तत्वात्समिद्ध इति मन्त्रावसाने समिदेका स्वतः प्रक्षेपणीया प्राप्ता। आजुहोतेत्यस्य त्रिरावृत्त्या तिस्रः समिधस्तत्र प्रक्षेपणीयाः प्राप्ताः। तदेतच्चतुष्टयं समिद्धो अग्न इत्येतस्य पादस्य पाठकाल एव प्रक्षिपेदिति विधिरुन्नेयः।  
चरमायामृचि हव्यवाहनमित्यग्निविशेषणं प्रशंसति----  
त्रयो वा इति। देवादीनां संबन्धिनोऽग्नयः प्रत्येकं मामेव वरिष्यत इत्येवमपेक्षन्ते। अतो देवा अग्नेरेवंगुणसिद्ध्यर्थं हव्यवाहनं वृणीध्वमित्युच्यते। यदुक्तमाश्वलायनेन – “सामिधेनीनामुत्तमेन प्रणवेनाग्ने महा असि ब्राह्मण भारतेति निगदेऽवसाय यजमानस्याऽऽर्षेयान्प्रवृणीते यावन्तः स्युः परं परं प्रथमम्” इति। तदेतद्विधत्ते---

[[1329]]

प्रपा. ५ अनु. ९) कृष्णयजुर्वेदीयतैत्तिरीयसंहिता।  
(प्रवरमन्त्रस्य निगदस्य स्रुगादापननिगदस्य च व्याख्यानम्)  
आर्षेयमिति। ऋषेरपत्यमार्षेयमात्पीयगोत्रर्षींस्तद्धित प्रत्ययान्तानामन्त्रितविभक्त्या यथाप्रवरं वृणीते। यथा, अग्ने महाँ असि ब्राह्मण भारत। भार्गवच्याव नाप्नवानौर्वजामदग्न्येति भृगुगोत्राणां पञ्चार्षेयः प्रवर इति। अनेन तत्तदपत्यतयाऽग्निरुपचर्यते। एवं वृणानः पुरुषो बन्धोर्भृग्वादेः सकाशान्नैति नापगच्छति। अपि चेदमार्षेयवरणमस्य पुत्रादिसंतानाय भवति।  
अस्मिन्वरणे प्रकारविशेषं विधत्ते----परस्तादर्वांच इति ।  
वर्तमानं यजमानमपेक्ष्य पूर्वभावी यो गोत्रप्रवर्तकस्तमारभ्य तदपत्यपरम्परयाऽर्वाचो नीचान्वृणीते। तथैव पूर्वमुदाहृतं भृगोरपत्यं च्यवनस्तस्यापत्यमप्नवानत्तस्यापत्यमौर्वस्तस्यापत्यं जमदग्निस्तस्य संततिर्यजमान इति। तदेतदर्वाक्त्वम्। यस्माद्धोता पूर्वभाविनमारभ्यार्वाचो वृणीते तस्मादेव कारणाल्लोकेऽपि पूर्वपूर्वभाविनः पितर उत्तरोत्तरभाविनः पुत्राननुक्रमेण पालयन्ति।।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे पञ्चमप्रपाठके  
ष्टमोऽनुवाकः ।। ८ ।।  

### ०९ 
(अथ द्वितीयकाण्डे पञ्चमप्रपाठके नवमोऽनुवाकः)।  
अग्ने॑ म॒हाꣳ अ॒सीत्या॑ह म॒हान्ह्ये॑ष यद॒ग्नि  
ब्रा॑ह्म॒णेत्या॑ह ब्राह्म॒णो ह्ये॑ष भा॑र॒तत्या॑है॒ष हि  
दे॒वेभ्यो॑ ह॒व्यं भर॒ति दे॒वेद्ध॒ इत्या॑ह दे॒वा ह्ये॑त  
मैन्ध॑त॒मन्वि॑द्ध॒ इत्या॑ह॒ मनु॒र्ह्ये॑नमुत्तरो दे॒वेभ्य॒  
ऐन्धर्पि॑ष्टुत॒ इत्या॒हर्ष॑यो ह्ये॑तमस्तु॑वन्विप्रा॑  
नुमदि॒त इत्या॑ह (१ ) विप्रा॒ ह्ये॑ते

[[1330]]

श्रीमत्सायणाचार्यविरचितभाष्यसमेता----(२ द्वितीयकाण्डे---  
(प्रवरामन्त्रस्य निगदस्य स्रुगादापननिगदस्य च व्याख्यानम्)  
यच्छु॑श्रुवाꣳ सः॑ कविश॒स्त इत्या॑ह क॒वयो॒  
ह्ये॑ते यच्छु॑श्रु॒वाꣳ सो॒ ब्रह्म॑सꣳ शित॒ इत्या॑ह॒  
ब्रह्म॑सꣳ शितो॒ ह्ये॑ष घृ॒ताह॑वन॒ इत्या॑ह घृता  
हु॒तिर्ह्य॑स्य प्रि॒य॑तमा प्र॒णीर्य॒ज्ञाना॒मित्या॑ह प्र॒  
णीर्ह्ये॑ष य॒ज्ञानाꣳ॑ र॒थीर॑ध्व॒राणा॒मित्या॑है॒ष  
हि दे॑वर॒थो॑ऽतूर्तो॒ होतेत्या॑ह॒ न ह्ये॑तं क  
श्च॒न ( २ ) तर॑ति॒ तूर्णिर्हव्य॒वाडित्या॑ह॒ स  
र्व॒ꣳ ह्ये॑ष तर॒त्यास्पात्रं॑ जू॒हूर्दे॒वाना॒मित्या॑ह  
जु॒हूर्ह्ये॑ष दे॒वानां॑ चम॒सो दे॑व॒पान॒ इत्या॑ह च  
म॒सो ह्ये॑ष दे॑व॒पानो॒ऽराꣳ इ॑वाग्ने ने॒मिर्दे॒वाꣳ  
स्त्वं प॑रि॒भूर॒सीत्या॑ह दे॒वान्ह्ये॑ष प॑रि॒भूर्य  
द्ब्रू॒यादा व॑ह दे॒वान्दे॑वय॒ते यज॑माना॒येति॒  
भ्रातृ॑व्यमस्मै ( ३ ) ज॒न॒ये॒दा व॑ह दे॒वान्य  
ज॑माना॒येत्या॑ह॒ यज॑मानमे॒वैतेन॑ वर्धयत्य॒-  
ग्निम॑ग्न॒ आ व॑ह॒ सोम॒मा व॒हेत्या॑ह दे॒वता॑  
ए॒व तद्य॑थापू॒र्वमुप॑ ह्वयत॒ आ चा॑ग्ने दे॒वान्वह॑  
सु॒यजा॑ च यज जातवेद॒ इत्या॑हा॒ग्निमे॒व त  
त्सꣳ श्य॑ति॒ सो॑ऽस्य सꣳ शितो दे॒वेभ्यो॑ ह॒व्यं  
व॑ह॒त्य॒ग्निर्होता॑ ( ४ ) इत्या॑हा॒ग्निर्वै दे॒-  
वाना॒ꣳ होता॒ य ए॒व दे॒वाना॒ꣳ होता॒ तं व॑  
णीते॒ स्मो व॒यमित्या॑हा॒ऽऽत्मान॑मे॒व स॒त्वं  
ग॑मयति सा॒धु ते॑ यजमान दे॒वतेत्या॑हा॒ऽऽ

[[1331]]

प्रपा. ५ अनु. ९) कृष्णयजुर्वेदीयतैत्तिरीयसंहिता।  
(प्रवरमन्त्रस्य निगदस्य स्रुगादापननिगदस्य च व्याख्यानम्)  
शिष॑मे॒वैतामा शा॑स्ते॒ यद्ब्रू॒याद्यो॑ऽग्निꣳ  
होता॑र॒मवृ॑था इत्य॒ग्निनो॑भ॒यतो॒ यज॑मानं॒  
परि॑ गृह्णीयात्प्र॒मायु॑कः स्याद्यजमानदे॒व  
त्या॑ वै जु॒हूभ्रा॑तृव्यदेव॒र्त्यो॑प॒भृत् (५) यद्द्वे  
इ॑व ब्रू॒याद्भ्रातृ॑व्यमस्मै जनयेद्घृ॒तव॑तीम—  
ध्वर्यो॒ स्रुच॒माऽस्य॒स्वेत्या॑ह॒ यज॑मानमे॒वैतेन॑  
वर्धयति देवा॒युव॒मित्या॑ह दे॒वान्ह्ये॑षाऽव॑ति  
वि॒श्ववा॑रा॒मित्या॑ह॒ विश्व॒ꣳ॑ ह्ये॑षाव॒तीडा॑महै  
दे॒वाꣳ ई॒डेन्या॑न्नम॒स्याम॑ नम॒स्या॑न्यजा॑म य॒ज्ञि  
या॒नित्या॑ह॒ म॒नुष्या॑ वा ई॒डेन्याः॑ पि॒तरो॑ नभ॒  
स्या॑ दे॒वा य॒ज्ञिया॑ दे॒वता॑ ए॒व तद्य॒थाभा॒गं  
य॑जति (६)।  
(विप्रा॑नुमदि॒त इत्या॑ह च॒नास्मै॒ होतो॒प॑भृद्दे॒वता॑ ए॒व त्रीणि॑ च )।  
इति कृष्णयजुर्वेदीयतैत्तिरीयसंहितायां द्वितीयाष्टके  
पञ्चमप्रपाठके नवमोऽनुवाकः ।। ९ ।।  
----------  
(अथ द्वितीयकाण्डे पञ्चमप्रपाठके नवमोऽनुवाकः)।  
द्वितीयाद्याः सामिधेन्यो व्याख्याता अष्टमे स्फुटम्।  
अथ नवमे प्रवरमन्त्रस्य निगदस्य स्रुगादापननिगदस्य च व्याख्यानं प्रवर्तते। ते च निगदादयो मन्त्रकाण्डे समाम्नाताः।

[[1332]]

श्रीमत्सायणाचार्यविरचितभाष्यसमेता----(२ द्वितीयकाण्डे----  
(प्रवरमन्त्रस्य निगदस्य स्रुगादापननिगदस्य च व्याख्यानम्)  
कल्पः----“अथ निवित्पदान्यन्वाह देवेद्धो मन्विद्ध इति सप्तमे स्वनिति अथ चतसृषु” इति। पाठस्तु----  
“अग्ने महा ꣳ असि ब्राह्मण भारत। असावसौ। देवेद्धो मन्विद्धः। ऋषिष्टुतो विप्रानुमदितः। कविशस्तो ब्रह्मस ꣳ शितो घृताहवनः। प्रणीर्यज्ञानाम्। रथीरध्वराणाम्। अतूर्तो होता। तूर्णिर्हव्यवाट्। आस्पात्रं जुहूर्देवानाम्। चमसो देवपानः। अरा ꣳ इवाग्ने नेमिर्देवाꣳत्स्वं परिभूरसि। आवह देवान्यजमानाय” (ब्रा. का. ३ प्र. अ. ३) इति।  
अत्राग्ने महानित्यारभ्यासावसावित्यन्तः प्रवरमन्त्रः। अवशिष्टा निविन्मन्त्राः। तेषामर्थं ब्राह्मणव्याख्यानमुखेनैव स्पष्टी करिष्यामः।  
तत्र प्रवरमन्त्रार्थं दर्शयति----  
अग्ने महानिति। अग्निरिति यदेष यस्मात्सर्वाहुत्याधारत्वेन प्रहांस्तस्मान्मन्त्रे महानसीत्युच्यते। यस्माद्ब्राह्मणवर्णाभिमानी तस्मादब्रह्मणेति संबोध्यते। यस्मादेव देवेभ्यो हव्यं भरति धारयति तस्माद्भारतेति संबोध्यते। मन्त्रे येयमसा वसाविति वीप्सा तेन (तया) भृग्वादीनामृषाणां नामनिर्देशोऽभिप्रेतः। स च भार्गवच्यावनेत्यादिना पूर्वानुवाक एवास्माभिरुदाहृतः। निवित्पदेषु सप्तसु प्रथमस्यार्थं दर्शयति----  
देवेद्ध इति। यस्माद्देवाः स्वकीयेषु यागेष्वेतमग्निमैन्धत प्रज्वलितवन्तस्तस्मादेवेद्ध इत्युच्यते। द्वितीयपदस्यार्थं दर्शयति---  
मन्विद्ध इति। देवेभ्य उत्तरो देवैरिन्धनादूर्ध्वं स्वकीययागे मनुरैन्ध।  
उत्तरेष्यपि पञ्चसु पदेषु प्रसिद्धार्थतां हिशब्दो द्योतयति---  
ऋषिष्टुत इति। शुश्रुवांस श्रुताध्ययनसंपन्ना जात्या विप्रा विद्यया बिबुधाः कवयश्च भवन्ति। तैरयमनुमदितस्तोपितः शस्तः स्तुतश्च। ब्रह्मणा मन्वेण संशितस्तीक्ष्णीकृतः। घृतरूपमाहवनमाहुतियस्यासौ घृताहवनः।  
अनुच्छ्वासेन पठनीयानां सप्तपदानामर्थं दर्शयित्वोच्छ्वासादूर्ध्यं पठनीयानां चतसृणां निविदामर्थं दर्शयति----  
प्रणीर्यज्ञानामिति। यज्ञानां नेतृत्वमग्नौ प्रसिद्धम्। रथीर्देवानां हविर्व

[[1333]]

प्रपा. ५ अनु. ९) कृष्णयजुर्वेदीयतैत्तिरीयसंहिता।  
(प्रवरमन्त्रस्य निगदस्य स्रुगादापननिगदस्य च व्याख्यानम्)  
हनायाध्वराणां संबन्धी रथोऽयमग्निः। यस्मादह्वातारमेतमग्निं कोऽपि देवो न तरति नातिक्रामति तस्मादयमतूर्तो होतेत्युच्यते। यस्मात्सर्वमपि देवमयं हविर्वहनात्तरति प्राप्नोति तस्यात्तूर्णिर्हव्यवाडित्युच्यते।  
एताभ्यश्चतसृभ्यो निविद्भ्य ऊर्ध्वमुच्छ्वासं कृत्वा पश्चात्पठनीयानां चतसृणां निविदामर्थं दर्शयति---  
आस्पात्रमिति। एषोऽग्निर्देवानां जुहूसदृशो जुह्वामिवास्मिन्हविष्प्रक्षेपात्। न चास्य दारुमयजुहूवच्छैथिल्यं, किंत्वास्पात्रं लोहपात्रवद्दृढमित्यर्थेः। यथा मनुष्याणां सोमपानहेतुश्चमसस्तथादेवानां पानसाधनचमसस्तानीयोऽयमग्निः। हेऽग्ने त्वं यथा शकटचक्रास्थितान्कुलालचक्रस्थितान्वा तिर्यक्विलरूपानरान्नेभिः परितो व्याप्नोति तथा देवानां परिभूः परितो व्याप्तवानसि। चतुर्थ्यां निविदि देवयत इति पदं शाखान्तरे पठ्यते। तदव यदि ब्रूयात्तदा होता यजमानस्य भ्रातृव्यं जनयेत्। देवानिच्छतीति देवयत्त (यस्त) स्मै देवयते यजमानाय। एतत्पदप्रयोगेणान्यः कश्चिदेतदीयान्देवानिच्छतीति प्रतिभा भवति। तदेतद्भ्रातृव्यस्योत्पादनम्। तस्मात्तत्पदं परित्यज्यास्मै यजमानाय देवानावहेत्येतावदेव वाक्यशेषात्तेनैवैतेन यजमानं वर्धयति वृद्धिं प्रापयति।  
कल्पः----“देवतां देवतामावाह्य व्यनित्यग्निमग्न आवह सोममावहाग्निमावह प्रजापतिमित्युपांश्वावहेत्युच्चैर्यद्देवत्यो वा भवत्यग्नीषोमावावहेन्द्राग्नी आवहेन्द्रमावह महेन्द्रमावह देपाँ आज्यवाँ आवहाग्निं होत्रायाऽऽवह स्वं महिमानमावहेति न स्वं महिमानमावहेदा चाग्ने देवान्वह सुयजा च यज जातवेद इत्युक्त्वा” इति।  
अत्राऽऽवाहननिगदो मन्त्रकाण्डे समाम्नातः सर्वोऽपि सूत्रकारेण पठितः।  
* तस्य सर्वस्य तात्पर्यं दर्शयति------  
अग्निमग्न आवह सोममावहेत्याह देवता एव तद्यथापूर्वमुपह्वयते, इति।  
-------  
*घनुश्चिन्हान्तर्गतो ग्रन्थोऽधिकः।

[[1334]]

श्रीमत्सायणाचार्यविरचितभाष्यसमेता---(२ द्वितीयकाण्डे---  
(प्रवरमन्त्रस्य निगदस्य स्रुगादापननिगदस्य च व्याख्यानम्)  
तत्तेनाऽऽवाहननिगद आवहेति पाठेनाऽऽज्यभागादिसर्वयागदेवता अनुक्रमेण ह्वयते)। हे आहुत्याधारभूताग्ने प्रथमाज्यभागदेवतामग्निमावह। द्वितीयाज्य भागदेवं सोममावह। पौर्णमास्याममावास्यायांच प्रथमपुरोडाशदेवमग्निमावह। पौर्णमास्यामुपांशुयागदेवं प्रजापतिमावह । प्रजापतिपदं शनैरुच्चार्याऽऽवहेतिपद मुच्चैरुच्चारयेत्। पौर्णमास्यां द्वितीयपुरोडाशदेवमग्नीषोमरूपमावह। अमावास्या यामसांनाय्यिनो द्वितीयपुरोडाशदेवत्वेनेन्द्राग्नी आवह। अगतश्रियः सांनाय्य देवमिन्द्रमावह। गतश्रियो महेन्द्रमावह। आज्यापान्प्रयाजानूयाजदेवानावह। अग्निं होत्राय होमस्य स्विष्टकरणाय। आवाहनविषयाणामुक्तानां देवानां यो यस्य देवस्य स्वकीयो महिमा सामर्थ्यतिशयस्तं महिमानमावह। अत्र हविर्भुज एव देवानभिप्रेत्य स्वं महिमानमित्युच्यते, न त्वामावाहनकर्तुरग्नेर्महिमानं तस्याऽऽवाहनविषयत्वाभावात्, इति कल्पसूत्रस्यार्थः। जातानि वेदांसि ज्ञानानि यस्मादसौ जातवेदाः सर्वज्ञोऽयं सर्वदेवमहिमाभिज्ञत्वादित्यर्थः। तादृश हेऽग्ने त्वं देवानावह च सुयजा शोभनेन यज्ञेन यज च। न केवलमावाहनं कर्तव्यं किंतु हविष्प्रापणलक्षणो यागोऽपि त्वयैव कर्तव्यः। अत्र सूत्रे प्रजापतिमित्युपांश्वावहेत्युच्चैर्यद्देवत्यो वा भवतीत्युक्तं तच्चोपांशुयाजे प्रजापतिविष्ण्वग्नीषोमाणां विकल्पाभिप्रायेण द्रष्टव्यम्। एतस्याऽऽवाहननिगदस्य तात्पर्यं संक्षेपेण दर्शयति----  
अग्निमग्न इति। तत्तेनाऽऽवाहननिगदेनाज्यभागादिस्विष्टकृदन्तदेवताः सर्वाः क्रमेण हूतवान्भवति। प्रथमाज्यभागदेवौ तथा प्रधानदेवता इत्यादिक्रमो यथा पूर्वमित्यादिनोच्यते।  
आवाहननिगदावसाने यदेतन्निगमनवाक्यं तस्य तात्पर्यं दर्शयति---  
आ चाग्न इति। तत्तेन वाक्यपाठेनाग्निमेव संश्यति तीक्ष्णी करोति। सोऽग्निस्तीक्ष्णीकृतोऽप्रमत्तः संस्तस्य यजमानस्य हव्यं देवेभ्यः क्रमेण वहति।  
कल्पः----“अथ स्रुगादापनेन स्रुचावादापयत्यग्निर्होता वेत्त्वित्यनुवाकेनाध्वर्युर्जुहूपभृतौ स्रुचावादत्ते” इति।

[[1335]]

प्रपा. ५ अनु. ९) कृष्णयजुर्वेदीयतैत्तिरीयसंहिता  
(प्रवरमन्त्रस्य निगदस्य स्रुगादापननिगदस्य च व्याख्यानम्)  
घृतवतीशब्दे जुहूपभृतावादायेत्याध्वर्यवसूत्रे दर्शितवान्। होता तु घृतवतीमध्वर्योः स्रुचमास्यस्वेत्यनेन शब्देन युक्तमनुवाकं पठति। तदिदं स्रुचोरादापनम्। सोऽयमनुवाको मन्त्रकाण्डे समाम्नातः। तस्य पाठस्तु—  
“अग्निर्होता वेत्त्वग्निः। होत्रं वेत्त प्रावित्रम्। स्मो वयम्। साधु ते यजमान देवता। घृतवतीमध्वर्यो स्रुचमास्यस्व। देवायुवं विश्ववाराम्। ईडामहै देवा ꣳ ईडेन्यान्। नमस्याम नमस्यान्। यजाम यज्ञियान्” (ब्रा. का. ३प. ५अ. ४) इति।  
अयमग्निर्होता होमस्य कर्ता। तथा चान्यत्र मन्त्रब्राह्मण आम्नातम्-“अग्ने यष्टरिदं नम इत्याह। अग्निर्वै देवानां यष्टा ” इति। अतोऽयमग्निर्वेत्तु होमक्रमं जानातु। तदेव वेदनमुत्तरवाक्येन (ण) स्पष्टी क्रियते प्रकृष्टमवित्रं फलदानरूपमस्पद्रक्षणं यस्मिन्होमानुष्ठाने तदिदं प्रावित्रम्। तादृशं होत्रहोमानुष्ठानं वेत्तु होमक्रमं जानातु। न केवलं दैव्यस्य होतुरग्नेरुपरि भारः प्रक्षिप्यते किंतु वयं स्मो मनुष्यहोतारो वयमप्यत्र वर्तामहे। अतो वयमपि होमक्रमज्ञानवन्तस्तिष्ठामः। हे यजमान ते तव हविःस्वीकर्त्री देवता साधु फलं ददात्विति शेषः। हेऽध्वर्यो घृतपूर्णा स्रुचं जुहूमास्यस्वाऽऽक्षिप स्वी कुर्वित्यर्थः। कीदृशीं स्रुचं, देवायुवं देवान्यौति मिश्रयतीति देवायुस्तादृशीम्। विश्ववारां विश्वान्सर्वान्राक्षसकृतान्विघ्नान्वारयतीति विश्ववारा तादृशीम्। ईडेन्यान्स्तुतिप्रियान्मनुष्यान्वयं स्तुमः। नमस्यान्नमस्कारप्रियान्पितृन्नमस्कुर्मः। यज्ञियान्यज्ञप्रियान्देवान्यजाम।  
अग्नेर्होतृत्वं वेदेषु प्रसिद्धमित्येतद्दर्शयति—  
अग्निर्होतेति। दैव्यस्य होतुः साहाय्यमाचरितुं मानुषस्य स्वस्य सद्भाव इत्येतद्दर्शयति—  
स्मो वयमिति। ददात्वित्येतादृशेनाऽऽशीरर्थेन वाक्यपूरणाय तात्पयार्थं दर्शयति—  
साधु त इति। शाखान्तरे साधु ते यजमान देवतेत्यस्योपरि योऽग्निं होतारमवृथा इति किंत्तिद्वाक्यमाम्नातम्। तस्यायमर्थः- हे यजमान यस्त्वमग्निं होतारमवृथा होतृत्वेन वृतवानसि तस्य तव साधु ददात्विति।

[[1336]]

श्रीमत्सायणाचार्यविरचितभाष्यसमेता---(२ द्वितीयकाण्डे---  
(प्रवरमन्त्रस्य निगदस्य स्रुगादापाननिगदस्य च व्याख्यानम्)  
तमिमं शाखान्तरपाठं दूषयति—  
यद्ब्रूयादिति। अग्निर्होता वेत्त्वग्निरित्युपक्रमे पठितं साधु ते यजमानदेवतेत्यस्गादप्यूर्ध्वं यद्यग्नि ꣳ होतारमिति ब्रूयात्तदोभयोः पार्श्वयोर्यजमानोऽग्निनापरिगृहीतो भवेत्। ततो दाहाधिक्येन म्रियेत। तस्माच्छाखान्तरपाठो नाऽऽदर्तव्यः।  
यद्यपि जुहूपभूतौ द्वे अपि आदातव्ये तथाऽपि तयोः समं प्राधान्यं निर्वायजुह्वा एव प्राधान्यं द्योतयितुं स्रुचमित्येकवचनमेव पठनीयमित्येतद्दर्शयति—  
यजमानदेवत्येति। स्रुचावित्येव द्विवचनेन द्वे इव द्वे अपि समप्रधाने इव यदि ब्रूयात्तदा यजमानसमानं भ्रातृव्यमुत्पादयेत्। तस्मादुपभृतमुपेक्षितामिव तिरस्कर्तुं जुहूप्रधान्यायैकवचनाभिधानेन यजमानं वधितवान्भवति। नहिजुह्वा इवोपभृतः क्वचिदपि साक्षाद्धोमसाधनत्वमस्ति। तस्मादुपसर्जनत्वं तस्या युक्तम्।  
देवमिश्रेण देवरक्षणं विघ्ननिवारणेन विश्वरक्षणमभिप्रेतमित्येतद्दर्शयति-  
देवायुवमिति। ईडेन्यादिशब्दैर्विवक्षितं दर्शयति-  
ईडामहा इति। देवता यजतीत्येदुपलक्षणम्। मनुष्यान्स्तौति पितृन्नमस्यतीत्येतदपि द्रष्टव्यम्। एवं च सति यस्य मनुष्यादेयो भागः स्तुत्यादिरूप उपचरितस्तं भागमनतिक्रम्यानुष्ठितवान्भवति।  
अत्र मीमांसा।  
दशमाध्यायस्य चतुर्थपादे चिन्तितम्—  
“चातुर्मास्यातिदिष्टेषु निगमेष्वाज्यपानिति।  
विक्रियेत न वाऽऽद्येऽपि किं स्याद्दध्याज्यपानिति।।  
दधिपानिति वा यद्वेत्येवं स्यात्पृषदाज्यपान।  
द्रव्यद्वयोक्तेराद्यः स्याद्दधिमात्रहविष्ट्वतः।।  
द्वितीयः स्यात्तृतीयोऽस्तु द्रव्यान्तरविधानतः।  
गुणो दध्ना चित्रताऽऽज्ये ततो विक्रियते नहि।।

[[1337]]

प्रपा. ५ अनु. ५) कृष्णयजुर्वेदीयतैत्तिरीयसंहिता।  
(काम्यसामिधेनीनैमित्तिकसामिधेनीनामभिधानम्)  
चातुर्मास्येषु चोदकेनाऽऽवाहनस्वाहाकारायाड्जोषणानिगमा अतिदिष्टाः।  
तत्राऽऽज्यपशब्दः प्रयुक्तः-- “देवाꣳ आज्यपाꣳ आवह”। “स्वाहा देवाꣳ आज्यपान्” “अयाड्देवानामाज्यपानां प्रिया धामानि”। “देवा आज्यपा आज्यमजुर्षन्त” इति। सोऽयमाज्यपशब्दो विक्रियते न वेति संशयः। तत्र विकारोऽपि त्रिविधः। तत्र दध्याज्यपानित्याद्यस्तावत्प्राप्नोति। कुतः । अथ पृषदाज्यं गृह्णाति द्वयं वा इदं सर्पिश्च दधि चेति द्रव्यद्वयस्योक्तत्वात्। आज्यस्योपस्तरणाभिधारणार्थत्वेन हविःशेषत्वाद्धविष्ट्वं नास्तीति दध्येव हविः। ततो दधिपानिति द्वितीयः पक्षः। दध्याज्यमेलनेन निष्पद्यते पृषदाज्यं द्रव्यान्तरम्। तदेव हविरिति पृषदाज्यपानिति तृतीयः पक्षः। दधिमेलनादाज्ये पृषत्ता गुणो निष्पद्यते। तस्मादाज्यस्यैव हविष्ट्वमित्याज्यपशब्दोपेता एव निगमाः पठितव्याः।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतैत्तिरीयसंहिताभाष्ये द्वितीयकाण्डे पञ्चमप्रपाठके  
नवमोऽनुवाकः ।। ९ ।।  
---------  

### १० 
(अथ द्वितीयाष्टके पञ्चमप्रपाठके दशमोऽनुवाकः)।  
त्रीꣳ स्तृ॒चाननु॑ ब्रुयाद्राज॒न्य॑स्य॒ त्रयो॒ वा  
अ॒न्ये रा॑ज॒न्या॑त्पुरु॑षा ब्राह्म॒णो वैश्यः॑ शू॒द्र  
स्ताने॒वास्मा॒ अनु॑कान्करोति॒ पञ्च॑द॒शानु॑ ब्रु  
याद्राज॒न्य॑स्य पञ्चद॒शो वै रा॑ज॒न्यः॑ स्व ए॒वै-  
न॒ꣳ स्तोमे॒ प्रति ष्ठापयति त्रि॒ष्टुभा॒ परि॑ द-  
ध्यादिन्द्रि॒यं वै त्रि॒ष्टुगि॑न्द्रि॒यका॑मः॒ खलु॒ वै

[[1338]]

श्रीमत्सायणाचार्यविरचितभाष्यसमेता--- (२ द्वितीयकाण्डे—  
(काम्यसामिधेनीनेमित्तिकसामिधेनीनामभिधानम्)  
रा॑ज॒न्यो॑ यजते त्रि॒ष्टभै॒वास्मां॑ इन्द्रि॒यं परि॑  
गृह्णाति॒ यदि॑ का॒मये॑त (१) ब्र॒ह्म॒व॒र्च॒स-  
म॒स्त्विति गायत्रि॒या परि॑ दध्याद्ब्रह्मवर्च॒सं  
वै गा॑य॒त्री ब्र॑ह्मवर्च॒समे॒व भ॑वति स॒प्तद॒शानु॑  
ब्रूया॒द्वैश्य॑स्य सप्तद॒शो वै वैश्यः॒ स्व ए॒वै-  
न॒ꣳ स्तोमे॒ प्रति॑ ष्ठापय॑ति॒ जग॑त्या॒ परि॑  
दध्या॒ज्जाग॑ता॒ वै प॒शवः॑ प॒शुका॑मः॒ खलु॒ वै  
वैश्यो॑ यजते॒ जग॑त्यै॒वास्मै॑ प॒शून्परि॑ गृह्णा॒-  
त्येक॑विꣳ शति॒मनु॑ ब्रूयात्प्रति॒ष्ठाका॑मस्यैक-  
वि॒ꣳ शः स्तोमा॑नां प्रति॒ष्ठा प्रति॑ष्ठित्यै (२)  
चतु॑र्विꣳति॒मनु॑ ब्रुयाद्ब्रह्मवर्च॒सका॑मस्य॒  
चतु॑र्विꣳ शत्यक्षरा गाय॒त्री गा॑य॒त्री ब्र॑ह्मवर्च॒सं  
गा॑यत्रि॒यैवास्मै॑ ब्रह्मवर्च॒समव॑ रुन्धे त्रि॒ꣳ श-  
त॒मनु॑ ब्रुया॒दन्न॑कामस्य त्रि॒ ꣳशद॑क्षरा वि॒-  
राडन्नं॑ वि॒राड्विराजै॒वास्मा॑ अ॒न्नाद्य॒मव॑ रुन्धे॒  
द्वात्रि॑ꣳ शत॒मनु॑ ब्रुयात्प्रति॒ष्ठाका॑मस्य॒ द्वात्रि॑ꣳ॑  
शदक्षराऽनु॒ष्टुग॑नु॒ष्टुप्छन्द॑सां प्रति॒ष्ठा प्र—  
ति॑ष्ठित्यै षट्त्रिꣳ॑ शत॒मनु॑ ब्रुयात्प॒शुका॑---  
मस्य॒ षट्त्रि॑ꣳ शदक्षरा बृह॒ती बार्ह॑ताः प—  
श॒वो॑ बृह॒त्येवास्मै॑ प॒शून् ( ३ ) अव॑ रुन्धे॒

[[1339]]

प्रपा. ५ अनु. १०) कृष्णयजुर्वेदीयतैत्तिरीयसंहिता।  
(अभ्युदयेष्ट्यादीष्टित्रयविधिः)  
चतु॑श्चत्वारिꣳ शत॒मनु॑ ब्रुयादिन्द्रि॒यका॑म  
स्य॒ चतु॑श्चत्वारिꣳ शदक्षरा त्रि॒ष्टुगि॑न्द्रि॒यं  
त्रि॒ष्टुप्त्रि॒ष्टुभै॒वास्मा॑ इन्द्रि॒यमव॑ रुन्धे॒ऽष्टा  
च॑त्वारिꣳ शत॒मनु॑ ब्रुयात्प॒शुका॑मस्या॒ष्टाच॑  
त्वारिꣳ शदक्षरा॒ जग॑ती॒ जाग॑ताः प॒शवो॒  
जग॑त्यै॒वास्मै॑ प॒शूनव॑ रुन्धे॒ सर्वा॑णि॒ छन्दा॒ꣳ  
स्यनु॑ ब्रुयाद्वहुया॒जि॑नः॒ सर्वा॑णि॒ वा ए॒तस्य॒  
छन्दा॒ꣳ स्यव॑रुद्धानि॒ यो ब॑हुया॒ज्यप॑रिमित॒मनु॑  
ब्रुया॒दप॑रिमित॒स्याव॑रुद्ध्यै ( ४ ) ।।  
(का॒मये॑त॒ प्रति॑ष्ठित्यै प॒शून्त्स॒प्तच॑त्वारिꣳशच्च)।  
इति कृष्णयजुर्वेदीयतैत्तिरीयसंहितायां द्वितीयाष्टके  
पञ्चमप्रपाठके दशमोऽनुवाकः ।। १० ।।  
-------------  
(अथ द्वितीयाष्टके पञ्चमप्रपाठके दशमोऽनुवाकः)।  
व्याख्याता नवमे स्पष्टं प्रवरा निगदादयः।  
अथ दशमे नैमित्तिक्यः काम्याश्च सामिधेन्य उच्यन्ते।  
तत्र राजन्यं निमित्तीकृत्य विधत्ते----  
त्री ꣳ स्तृचानिति। प्र वो वाजा इत्येका त्रिरावृत्तत्वात् ( त्ता)। अग्न आयाहीत्येकस्तृचः। त्वं वरुण इत्येका परिधानीया त्रिरावृत्ता। एवं त्रयस्तृचाः। तेन तृचानां त्रित्वेन राजन्यव्यतिरिक्तान्ब्राह्मणादींस्त्रीन्वर्णान्राजन्यस्यानुकूलान्करोति।

[[1340]]

श्रीमत्सायणाचार्यविरचितभाष्यसमेता--- (२ द्वितीयकाण्डे—  
(काम्यसामिधेनीनैमित्तिकसामिधेनीनामभिधानम्)  
पक्षान्तरं विधत्ते-  
पञ्चादशानु ब्रूयादिति। प्रजापतेरुरसो बाहुभ्यां च पञ्चदशस्तोमस्य राजन्यस्य चोत्पन्नत्वादसौ स्तोमो राजन्यस्य स्वकीयः । यद्यपि पञ्चदश सामिधेनीरन्वाहेति वर्णत्रयसाधारणवचनेनैवायं पक्षः प्राप्तस्तथाऽपि त्रीꣳ स्तृचानित्यनेन विशेषवचननेन नित्यबाधप्राप्तौ विकल्पार्थं पञ्चदशेति प्रतिप्रसवो विधीयते।  
त्वं वरुण इत्येतां परिधानीयां विधत्ते—  
त्रिष्टुभा परीति। त्रिष्टुभ इन्द्रेण सहोत्पन्नत्वात्तत्संबन्धीन्द्रियरूपत्वम्। राजन्यस्य युयुत्सत्वादिन्द्रियसामर्थ्यकामः।  
राजन्यस्य नित्यां परिधानीयां विधाय काम्यां विधत्ते—  
यदि कामयेतेति। आजुहोत दुवस्यतेत्येषा गायत्री। तत्सवितुरित्यस्यागायत्र्या उपदेशेन ब्रह्मवर्चसनिष्पत्तेस्तस्य गायत्रीरूपत्वम्।  
वैश्यं निमित्तीकृत्य विधत्ते—  
सप्तदशानु ब्रूयादिति।“समिध्यमानो अध्वरे” “समिद्धो अग्नआहुत” इत्यनयोर्मध्ये “पृथुपाजा मर्त्यः” “तꣳ सबाधो यतस्रुचः” इत्येतयोर्धाय्ययोः प्रक्षेपेण सप्तदशसंख्यानिष्पत्तिः। प्रजापतेर्मध्यदेशात्सप्तदशस्तोमवैश्ययोरुत्पन्नत्वात्सप्तदशस्तोमस्तदीयः।  
वैश्यस्य समिध्यमानो अमृतस्य राजसीत्येतां परिधानीयां विधत्ते-  
जगत्या परीति। जगत्यनुष्ठानलब्धत्वात्पशूनां जागतत्वम्। वैश्यस्य क्षीरदध्यादिविक्रयाय पशुकामत्वं प्रसिद्धम्। नैमित्तिकीं विधाय काम्यां विधत्ते—  
एकवि ꣳ शतिमिति।  
अत्र संख्यापूरणं संप्रदायविद्भिरेवमुक्तम् –एकाविंशत्यादिषु प्रथमाया उत्तरे द्वे ईडे अग्निमित्यादिके। अथाग्न आयाहीत्यादि। अथ त्वामग्ने पुष्करादधीतित्रयस्तृचाः। अग्निमग्निमित्येकादश। पृथुपाजा इत्यष्टौ। अष्टाचत्वारिंशत्यक्षरस्य दाशतय्यास्तिस्र आगमयितव्याः। एकविंशत्यादिषु कार्येषु एतासां यथार्थ-

[[1341]]

प्रपा. ५ अनु. ५) कृष्णयजुर्वेदीयतैत्तिरीयसंहिता।  
(काम्यसामिधेनीनैमित्तिकसामिधेनीनामभिधानम्)  
मागम इति। अस्यायमर्थः—यदा सामिधेनीबुद्धिरपेक्षिता तदाऽऽभ्नातायाः प्र वो वाजा इत्यस्या उपरीडे अग्निमित्यादिकं द्वयं प्रक्षेपणीयम्। तत ऊर्ध्वमग्नआयाहीत्यादिकं यथाम्नातं पठितम्। तत्र समिध्यमानसमिद्धवत्योर्मध्ये त्वामग्नइत्यादिका उदाहृताः प्रक्षेपणीयाः। यावतीनां प्रक्षेपेण संख्या पूर्यते तत्प्रमाणवतीनां प्रक्षेप इति। मीमांसकास्तु *धाय्यासंज्ञकानामेव समिध्यमानसमिद्धवत्योर्मध्ये प्रक्षेपः। इतरानां त्वन्ते प्रक्षेपमाहुः। तत्रापि परिधानीयाया उत्तमायाः प्रागेवेत्ययं विशेषो द्रष्टव्यः। त्रिवृत्पञ्चदशसप्तदशानां संख्या चतुर्थएकविंशस्तोमेऽन्तर्भूतेति स स्तोम इतरेषां स्तोमानां प्रतिष्ठा। फलान्तराय विधत्ते—  
चतुर्वि ꣳ शतिमिति। पुनरपि फलान्तराय विधत्ते—  
त्रि ꣳ शतमिति। दशाक्षरैस्त्रिभिः पादैर्विराजस्त्रिंशदक्षरत्वम्। तच्छान्दोनुष्ठानेनान्नस्य लभ्यत्वात्तस्य च्छन्दसोऽन्नत्वम्। पुनः फलान्तराय विधत्ते—  
द्वात्रि ꣳ शतमिति। अन्यत्र वाग्वा अनुष्टुगिति श्रवणाद्वाग्रूपत्वमनुष्टुभः।  
वाचि सर्वेवां छन्दसामन्तर्भावादनुष्टुवितरच्छन्दसां प्रतिष्ठा।  
पुनः फलान्तराय विधत्ते—  
षट्त्रिꣳ शतमिति। पशूनां बृहतीच्छन्दसोऽनुष्ठानेन लभ्यत्वाब्दार्हतत्वम्। फलान्तराय विधत्ते—  
चतुश्चत्वारि ꣳ शतमिति। पुनः फलान्तराय विधत्ते-  
अष्टाचत्वारि ꣳ शतमिति। सोमयाजिनमधिकृत्य विधत्ते—  
सर्वाणि छन्दा ꣳ सीति। बहुभिदर्क्षिणीयादिभिरिष्टिभिरग्नीषोमीयादिपशुभिरैन्द्रवायवादिग्रहैश्च यजत इति बहुयाजी। एतस्य बहुयाजिनः सवनत्रयेगायत्र्युष्णिगनुष्टुब्जगतीरूपाणि सर्वाणि च्छन्दांस्यवरुद्धानि भवन्ति। तस्मात्सोमयाजी यदा दर्शपूर्णमासावनुतिष्ठति तदा तस्य त्रीणि च्छन्दांस्यनुब्रुयात्।  
--------  
* अत्र ख. पुस्तके याज्यासंज्ञकानामिति पाठान्तरम्।

[[1342]]

श्रीमत्सायणाचार्यविरचितभाष्यसमेता---- (२ द्वितीयकाण्डे---  
(काम्यसामिधेनीनैमित्तिकसामिधेनीनामभिधानम्)  
‘समिध्यमानः प्रथमोऽनुधर्मः’ इत्येषा त्रिष्टुप्। ‘त्वामग्ने प्र दिव आहुतं घृतेन’ इत्येषा जगती। एतदुभयं समिद्धवत्याः पूर्वं पठनीयम्।  
तस्य सोमयाजिनस्त्री ꣳ स्तृचानित्यनुवाकेऽष्टाचत्वारि ꣳशतमनुब्रुयादित्यन्तेयः संख्याविशेषस्तत्र स्वेच्छैव नियामिका, न तु वाचनिको नियमोऽस्तीत्येतद्विधत्ते----  
अपरिमितमिति। अपरिमितस्याधिकस्य फलस्येत्यर्थः।  
अत्र मीमांसा।  
तृतीयाध्यायस्य षष्ठपादे चिन्तितम्---  
“सामिधेनीः सप्तदश प्रकृतौ विकृतावुत।  
पूर्ववत्प्रकृतौ पाञ्चदश्येनैतद्विकल्पते।।  
विकृतौ साप्तदश्यं स्यात्प्रकृतौ प्रक्रियाबलात्।  
पाञ्चदश्यावरुद्धत्वादाकाङ्क्षाया निवृत्तितः” ।  
अनारभ्य श्रूयतेः----‘सप्तदश सामिधेनीरनुब्रूयात्’ इति। प्र वो वाजा अभिद्यव इत्याद्या अग्निसमिन्धनार्था ऋचः सामिधेन्यः। तासां साप्तदश्यं पूर्वन्यायेन प्रकृतिगतम्। यदि प्रकृतौ पञ्चदश सामिधेनीरन्वाहेति विधिः स्यात्तर्हि पाञ्चदश्यं साप्तदश्यं च विकल्पेयातामिति प्राप्ते ब्रूमः—विकृतावेव साप्तदश्यं निविशते। प्रकृतौ पञ्चदश्येनावरुद्धानां सामिधेनीनां संख्याकाङ्क्षाया अभावात्। न च पाञ्चदश्यासाप्तदश्ययोः समानबलत्वादवरोधाभाव इति शङ्कनीयम्। पाञ्चदश्ये प्रकरणानुग्रहस्याधिकत्वात्। तस्मान्मित्रविन्दाध्वरकल्पादिविकृतौ साप्तदश्यमवतिष्ठते। न चात्र पूर्वन्यायोऽस्ति। साप्तदश्यस्य चोदकप्राप्त्यभावेन पुनर्विधानदोषाभावात्।  
तत्रैवान्यच्चिन्तितम्---  
“साप्तदश्यं तु वैश्वस्य विकृतौ प्रकृतावुत।  
पूर्ववच्चेन्न संकोचान्नित्ये नैमित्तिकोक्तितः।।

[[1343]]

प्रपा. ७ अनु. १०) कृष्णयजुर्वेदीयतैत्तिरीयसंहिता।  
(काम्यसामिधेनीनैमित्तिकसामिधेनीनामभिधानम्)  
गोदोहनेन प्रणयेत्कामीत्येतदुदाहरत्।  
भाष्यकारस्तदप्यस्तु न्यायस्यात्र समत्वतः” ।।  
सप्तदशानुब्रुयाद्वैश्यस्येति विहितं वैश्यनिमित्तं साप्तदश्यं पूर्तन्वायेन विकृतिगामीति चेन्मैवम्। नैमित्तिकेनानेन वचनेन प्रकृतिगतस्य नित्यस्य पाञ्चदश्यस्ववैश्यव्यतिरिक्तविषयतया संकोचनीयत्वात्। नित्यं सामान्यरूपतया सावकाश त्वेन च दुर्बलं, नैमित्तिक तु विशेषरूपत्वनिरवकाशत्वाभ्यां प्रबलम्। तस्माद्वैश्यनिमित्तकं साप्तदश्यं प्रकृताववतिष्ठते। अत्र भाष्यकारोऽन्यदुदाजहार----‘चमसेनापः प्रणयेद्गोदोहनेन पशुकामस्य’ इति। तत्र प्रकृतेश्चमसेनावरुद्धत्वाद्गोदोहनं विकृताविति पूर्वः पक्षः। कामनानिमित्तकेन गोदोहनेन नित्यस्य चमसस्य निष्कामविषयतया संकोचनीयत्वात्प्रकृतावेव गोदोहनमिति सिद्धान्तः। दशमाध्यायस्याष्टमपादे चिन्तितम्---  
“सामिधेनीसाप्तदश्यं वैमृधादावपूर्वगीः।  
संहृतिर्वोपकारस्य क्लृप्त्याऽऽस्द्योऽत्वाज्यभागवत्।  
सामिधेन्यश्चोदकाप्ताः साप्तदश्यं तु वैमृधे।  
पुनर्वाक्येन संहार्यमनारभ्योक्तिचोदित्”।।  
अनारभ्य किंचिदाम्नायते—“सप्तदश सामिधेनीरनुब्रूयात्” इति। तथा वैमृधेऽध्वरकल्पायां पशौ मित्रविन्दायामाग्रयणेष्टयादौ च पुनः साप्तदश्यं विहितम्। यद्यप्यनारभ्याधीतानां प्रकृतिगामित्वं न्याय्यं तथाऽपि श्रुतेन पाञ्च दश्येनावरुद्धत्वाद्विकृतिष्वेतन्निविशते। तथा सति वैमृधादिविकृतिष्वनारभ्यगादप्राप्ताः सप्तदश सामिधेन्यः प्राकरणिकेन विधिना पुनर्विधीयमाना गृहमेधीयाज्यभागवत्क्लृप्तोकारकत्वेनेतिकर्तव्यताकाङ्क्षां पूरयन्त्यश्चोदकं लोपयन्त्यो वैमृधादेरपूर्वकर्मतां गमयन्ति। साप्तदश्यं त्वनारभ्यवादप्राप्तमनूद्यत इति प्राप्ते ब्रूमः- वैमृधादिषु सामिधेन्य आज्यभागवन्न विधीयन्ते, किंतु चोदकप्रा-

[[1344]]

श्रीमत्सायणाचार्यविरचितभाष्यसमेता-----(२ द्वितीयकाण्डे---  
(काम्यसामिधेनीनैमित्तिकसामिधेनीनामभिधानम्)  
प्तास्ता अनूद्य साप्तदश्यं विधीयते। तत्र साप्तदश्यं वैमृधादिप्रकरणेष्वाम्नातैर्विधिभिः कासुचिदेव विकृतिषु प्राप्तम्। अनारभ्यवादेन तु सर्वासु विकृतिषु । तत्रानारभ्यवादो विलम्बते। प्रथमं विधेयस्य साप्तदश्यस्य सामिधेनीसंबन्धमवबोध्य तत्संबन्धान्यथानुपपत्या क्रतुसंबन्धं परिकल्प्य प्रकृतौ पाञ्चदश्यपराहतत्वेन विकृतिषु सर्वासु प्रवेशः क्रियत इति विलम्बः। प्राकरणिकैर्वि धिभिः सामिधेनीसंबन्ध एव बोधनीयः। क्रतौ तद्विशेषे च प्रवेशो न बोधनी यः। प्रत्यक्षप्रकरणेनैव तत्सिद्धेः। तत्र साप्तदश्यस्य वैमृधादिविकृतिविशेष संबन्धे सहसा प्रतिपन्ने सति तद्विरोधी विकृतिसंबन्धो न कल्पयितुं शक्यः। अनारभ्यवादस्तु वैमृधादिषु प्राप्तस्य नित्यानुवादोऽस्तु यद्वा प्रकरणविधिवैमृधादिषु साप्तदश्यस्य प्रापकः। अनारभ्यवादस्तु चोदकप्राप्तस्य पाञ्चदश्यस्य बाधकः। सर्वथाऽपि चतुर्धाकरणबदुपसंहारो न त्याज्यभागवदपूर्वं कर्म। तत्रैव पत्र्चमपादे चिन्तितम्----  
“सामिधेनीविवृद्धौ किमागमोऽभ्यस्यतामुत।  
आगमः पूर्ववन्मैवमभ्यासप्रकृतित्वतः।।  
तत्राप्याद्यन्तयोर्यावत्पूर्त्यभ्यासो यथोक्ति वा।  
अभ्यस्याऽऽगमतः पूर्तिः पूरणार्थत्वतोऽग्रिमः।।  
त्रित्वं न पूरणायोक्तमन्यथाऽप्यत्र पूरणात्।  
विवक्षितमबाधित्वा भवेत्पूरणमागमात् ” ।।  
दर्शपूर्णमासयोः पञ्चदश सामिधेनीर्विधाय काम्या तद्वृद्धिर्विधीयत---“एकविꣳ शतिमनुब्रूयात्प्रतिष्ठाकामस्य” इत्यादिना। यथा बहिष्पवमान ऋगागमस्तथाऽत्रापीति प्राप्ते ब्रूमः एकादशभिः पठिताभिः पञ्चदशसंख्याया अपूर्ता वृगन्तरागमनेन तत्पूरणं न कृतं, किंतु तत्पूरणायाभ्यासो विहितः----“ त्रिःऽ

[[1345]]

प्रपा. ५ अनु. ११) कृष्णयजुर्वेदीयतैत्तिरीयसंहिता।  
(सामिधेनीषू होतृ नियमविशेषाध्वर्य्वाधारविशेषयोरभिधानम्)  
प्रथमामन्वाह त्रिरुत्तमाम्” इति। अतः काम्यानामभ्यासेन पूरणं युक्तम्। अभ्यासपक्षेऽपि यावत्कृत्वोऽभ्यासे सत्येकविंशतिसंख्या पूर्यते तावत्कृत्वः प्रथमोत्तमे अभ्यसनीये। कुतः। विहितस्य त्रिरभ्यासस्य पूरणार्थत्वदर्शनात्। मैवम्। न हि त्रित्वं पूरणार्थं विहितम्। प्रथमाया द्विरभ्यासेनोत्तमायाश्चतुरभ्यासेन पञ्चदशसंख्या पुरणात्। अतो विवक्षितं त्रित्वम्। तथा सति तदेवाधाय प्रथमोत्तमे त्रिरभ्यस्य षण्णामृचामागमेनैकविंशसंख्या पूरणीया।  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय-  
तैत्तिरीयसंहिताभाष्ये द्वितीयकाण्डे पञ्चमप्रपाठके  
दशमोऽनुवाकः ।। १० ।।  

### ११ 
(अथ द्वितीयकाण्डे पञ्चमप्रपाठके एकादशोऽनुवाकः।)  
निवी॑तं मनुष्या॑णां प्राचीनावी॒तं पि॒तृणामु  
प॑वीतं दे॒वाना॒मुप॑ व्ययते देवल॒क्ष्ममे॒व तत्कु॑  
रुते॒ तिष्ठन्न॒न्वा॑ह॒ ति॒ष्ठन्ह्याश्रुततरं॒ वद॑ति॒ ति  
ष्ठ॒न्नन्वा॑ह सुव॒र्गस्य॑ लो॒कस्या॒भिजि॑त्या॒ आ-  
सी॑नो यजत्य॒स्मिन्ने॒व लो॒के प्रति॑ तिष्ठति॒  
यत्क्रौ॒ञ्चम॒न्वाहा॑ऽऽसु॒रं तद्यन्म॒न्द्रं मा॑नु॒षं  
तद्यद॑न्त॒रा तत्सदे॑वमन्त॒रानूच्यꣳ॑ सदेव॒त्वाय॑  
वि॒द्वाꣳ सो॒ वै (१) पु॒रा होता॑रोऽभूव॒न्त-  
स्मा॒द्विधृ॑ता॒ अध्वा॒नोऽभू॑व॒न्न पन्था॑नः॒ सम॑

[[1346]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(सामिधेनीषु होतृनियमविशेषाध्वर्य्वाधारविशेषयोरभिधानम्)  
रुक्षन्नन्तर्वे॒द्य॑न्यः पादो॒ भव॑ति बहि॒र्वेद्य॑न्योऽ  
थान्वा॒हाध्व॑नां॒ विधृ॑त्यै प॒थामसꣳ॑ रोहा॒या थो॑  
भू॒तं चै॒व भ॑वि॒ष्यच्चाव॑ रु॒न्धेऽथो॒ परि॑मितं  
चै॒वाप॑रिमितं॒ चाव॑ रु॒न्धेऽथो॑ ग्रा॒म्याꣳश्चै॒व  
प॒शूना॑र॒ण्याꣳ श्चाव॑ रु॒न्धेऽथो॑ (२) दे॒व॒  
लो॒कं चै॒व म॑नुष्यलो॒कं चा॒मि ज॑यति दे॒वा  
वै सा॑मिधे॒नी॒रनूच्य॑ य॒ज्ञं नान्व॑पश्य॒न्त्स प्र॒-  
जापतिस्तू॒ष्णीमा॑घा॒रमाऽऽघा॑रय॒त्ततो॒ वै दे॒वा  
य॒ज्ञमन्व॑पश्य॒न्यत्तू॒ष्णीमा॑घा॒र मा॑घा॒रय॑ति य॒ज्ञ  
स्यानु॑ख्यात्या॒ अथो॑ समि॒धेनीरे॒वाभ्य॑न॒  
क्त्यलू॑क्षो भवति॒ य ए॒वं वेदाथो त॒र्पय॑त्ये॒वै-  
ना॒स्तृप्य॑ति प्र॒जया॑ प॒शुभिः॑ (३) य ए॒वं  
वेद॒ यदेक॑वाऽऽघा॒रये॒देकां॑ प्रीणीया॒द्यद्द्वा-  
भ्यां॒ द्वे प्री॑णीया॒द्यात्ति॒सृभि॒रति॒ तद्रे॑च॒येन्मन॒-  
साऽऽ घा॑रयति॒ मन॑सा॒ ह्यना॑प्तमा॒प्यते॑ ति॒  
र्यञ्च॒मा घा॑रय॒त्यछ॑म्बट्कारं॒ वाक्च॒ मन॑-  
श्चाऽऽर्तीयेताम॒हं दे॒वेभ्यो॑ ह॒व्यं व॑हा॒मीति॒  
वाग॑ब्रवीद॒हं दे॒वेभ्य॒ इति॒ मन॒स्तौ प्र॒जाप॑तिं  
प्र॒श्नमै॑ता॒ꣳ सो॑ऽब्रवीत् (४) प्रजाप॑तिर्दू॒ती  
रे॒व त्वं मन॑सोऽसि॒ यद्धि मन॑सा॒ ध्याय॑ति॒  
तद्वा॒चा वद॒तीति॒ तत्खलु॒ तुभ्यं॒ न वा॒चा

[[1347]]

प्रपा. ५ अनु. ११) कृष्णयजुर्वेदीयतैत्तिरीयसंहिता।  
(सामिधेनीपु होतृनियमविशेषाध्वर्य्वाधारविशेषयोरभिधानम्)  
जु॑हव॒न्नित्य॑ब्रवी॒त्तस्मा॒न्मन॑सा प्रजाप॑तये जु-  
ह्वति॒ मन॑ एव॒ हि प्र॒जाप॑तिः प्र॒जाप॑ते॒राप्त्यै॑  
परि॒धीन्त्सं मा॑र्ष्टि पु॒नात्ये॒वैना॒ न्त्रिर्म॑ध्य॒मं  
त्रयो॒ वै प्रा॒णाः प्रा॒णाने॒वाभि ज॑यति॒ त्रिर्द॑-  
क्षिणा॒ध्य त्रयः॑ (५) इ॒मे लो॒का इ॒माने॒व  
लो॒कान॒भि ज॑यति॒ त्रिरु॑त्तरा॒ध्य॑ त्र॒यो वै  
दे॑व॒यानाः॒ पन्था॑न॒स्ताने॒वाभि ज॑यति॒ त्रिरुप॑  
वाजयति॒ त्रयो॒ वै देव॑लो॒का दे॑वलो॒काने॒-  
वाभि ज॑यति द्वाद॑श॒ सं प॑द्यन्ते॒ द्वाद॑श॒  
मासाः॑ संवत्स॒रः सं॑वत्स॒रमे॒व प्री॑णा॒त्यथो॑  
संवत्स॒रमे॒वास्मा॒ उप॑ दधाति सुव॒र्गस्य॑ लो॒-  
कस्य॒ सम॑ष्ट्या आघा॒रमा घा॑रयति ति॒र  
इ॑व (६) वै सु॑व॒र्गो लो॒कः सु॑व॒र्गमे॒वास्मै॑  
लो॒कं प्र रो॑चयत्यृ॒जुमा घा॑रयत्यृ॒जुरि॑व॒ हि  
प्रा॒णः सं॑तत॒मा घा॑रयति प्रा॒णाना॑म॒न्नाद्य॑स्य॒  
सं॑तत्या॒ अथो॒ रक्ष॑सा॒मप॑हत्यै॒ यं का॒मये॑त  
प्र॒मायु॑कः स्या॒दिति जि॒ह्नं तस्याऽऽघा॑रये-  
त्प्रा॒णमे॒वास्मा॑ज्जि॒ह्नं न॑यति ता॒जक्प्र मी॑यते॒  
शिरो॒ वा ए॒तद्य॒ज्ञस्य॒ यदा॑घा॒र आ॒त्मा  
ध्रु॒वा (७) आ॒घा॒रमा॒घार्यं॑ ध्रु॒वाꣳ स-  
म॑नक्त्या॒त्मन्ने॒व य॒ज्ञस्य॒ शिरः॒ प्रति॑ दधात्य॒-  
ग्निर्दे॒वानां॑ दू॒त आसी॒द्दैव्योऽसु॑राणां॒ तौ प्र॒जा-

[[1348]]

श्रीमत्सायणाचार्यविरचितभाष्यसेता—(२ द्वितीयकाण्डे—  
(सामिधेनीषु होतृनियमविशेषाध्वर्य्याधारविशेषयोरभिधानम्)  
प॑तिं प्र॒श्नमै॑ता॒ꣳ स प्र॒जाप॑तिर्ब्राह्म॒णम॑ब्रवीदे॒-  
तद्वि ब्रू॒हीत्या श्रा॑व॒येती॒दं दे॑वाः शृणु॒तेति॒  
वाव तद॑ब्रवीद॒ग्निर्दे॒वो होतेति॒ य ए॒व दे॒वानां॒  
तम॑वृणीत॒ ततो॑ दे॒वाः (८) अभ॑व॒न्पराऽ-  
सु॑रा॒ यस्यै॒वं वि॒दुषः॑ प्रव॒रं प्र॑वृ॒णते॒ भव॑त्या॒-  
त्मना॒ परा॑ऽस्य॒ भ्रातृ॑व्यो भवति॒ यद्ब्रा॑ह्म॒-  
णश्चाब्रा॑ह्मणश्च प्र॒श्नमे॒यातां॑ ब्राह्म॒णायाधि॑  
ब्रूया॒द्यद्ब्रा॒ह्मणा॒याध्याहा॒ऽत्मनेऽध्या॑ह॒ य-  
द्ब्रा॑ह्म॒णं प॒राहा॒ऽऽत्मानं॒ परा॑ऽऽह॒ तस्मा॑द्ब्रा-  
ह्म॒णो न प॒रोच्यः॑ (९)।।  
(वा आ॑र॒ण्याꣳ श्चाव॑ रु॒न्धोऽथो॑ प॒शुभिः॒ सो॑ऽब्रवीद्दक्षिणा॒र्ध्यं॑ त्रय॑  
इव ध्रु॒वा दे॒वाश्च॑त्वारि॒ꣳशच्च॑)।  
इति कृष्णयजुर्वेदीयतैत्तिरीयसंहितायां द्वितीयाष्टके  
पञ्चमप्रपाठके एकादशोऽनुवाकः ।। ११ ।।

[[1349]]

प्रपा. ५ अनु. ११) कृष्णयजुर्वेदीयतैत्तिरीयसंहिता।  
(सामिधेनीषु होतृनियमविशेषध्वर्य्याधारविशेषयोरभिधानम्)  
(अथ द्वितीयकाण्डे पञ्चमप्रपाठके एकादशोऽनुवाकः)।  
नैमित्तिक्यः सामिधेन्यः काम्याश्च दशमे श्रुताः।  
अथैकादशे सामिधेनीषु होतुर्नियमविशेषोऽध्वर्योराधारविशेषश्चाभिधीयते।  
तत्राऽऽदौ तावद्यागकर्तृणामुपवीतं विधातुं प्रस्तौति—  
निवीतमिति। यत्रोभावपि बाहू न्यग्भूतौ सन्तौ ब्रह्मसूत्रेण वस्त्रेण वाधीयेते संवृतामाच्छादितौ क्रियेते तन्निवीतम् तच्च मनुष्याणां कार्येषु प्रशस्तम्। तस्मादृषितर्पणं निवीतयुक्तैः पुरुषैरनुष्ठीवते। प्राचीनो दक्षिणो बाहुराधीयतेऽधस्तात्कियते यत्र तत्प्राचीनावीतम्। तच्च पितृणां कर्मणि प्रशस्तम्। अत एव शिष्टाः प्राचीनावीतयुक्ताः पिण्डदानं कुर्वन्तीति। उपवीतस्य लक्षणं स्वाध्यायब्राह्मणे समाम्नातम्—‘दक्षिणं बाहुमुद्धरतेऽवधत्ते सब्यमिति यज्ञोपवीतम्’ इति। तच्च देवानां कर्मणि प्रशस्तम्। अत एव शिष्टाः स्वाध्यायादिकं तथैवाऽऽचरन्ति इदानीं विधत्ते—  
उप व्ययत इति। तत्तेनोपवीतेन देवलक्ष्ममेव देवचिन्हमेव कृतं भवति यागकर्तृणामुपवीतं विधाय होतुः सामिधेन्याद्यनुवचनकाले स्थितिं विधत्ते—  
तिष्ठन्नन्वाहेति। आसीनो नानुबूयात्किंतु तिष्ठन्नेप ब्रुयात्। तस्मात्तिष्ठन्मनुष्य आ समन्तादतिशयेत श्रुतं यथा भवति तथा वदितुं प्रभवति। तस्मात्तिष्ठन्ननुब्रूयात्। तदेवानूद्य प्रशंसति—  
तिष्ठन्नन्वाहेति। आसनादुत्थितस्य प्रत्यासन्नः श्वर्गः। तस्मात्तस्याभिजित्यै संपद्यते। याज्याकाल उपवेशनं विधत्ते—  
आसीनो यजतीति। यजति याज्यां पठेदित्यर्थः। आसीनस्य चलनाभाबादत्र प्रतिष्ठा। अत्युच्चध्वनिमतिनीचध्वनिं चापवदन्मध्यमध्वनिं विधत्ते—  
यत्क्रौञ्चमन्वाहेति। यथा कौञ्चाख्यः पक्षिविशेष उच्चध्वनिं करोति तत्सदृशे सत्यासुरं भवेत्। मनुध्यास्तूपविश्य मन्द्रस्वरेण संभापन्ते। अतः सोऽपि वर्ज्यः। मध्यमध्वनेर्देवप्रियत्वात्तथैवानुवचनं कार्यम्। अपरं कंचिद्विशेषं विधत्ते--

[[1350]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(सामिधेनीपु होतृनियमविशेषाध्वर्व्राधारविशेषयोरभिधानम्)  
विद्वाꣳ सो वा इति। मूढः कश्चिद्धोता वेदेर्वहिरेव पादद्वयमवस्थाप्यानुब्रूते, तस्य पादद्वयस्थापनान्मार्गः संकीर्णो भवति। अपरस्तु मूढः पादद्वयं वेदिमध्य एव प्रक्षिप्यानब्रूते। स तु मार्गं न जानाति, तदिदं दोषद्वयं विद्वांसः केचित्कुशलाः पुरा यज्ञेषु होतारोऽभूवन् ते च दक्षिणं पादं वहिर्नप्रक्षिपन्ति। तेन तेषामध्वानो विस्तीर्णत्वेन धृता भवन्ति। वामपादमन्तर्न प्रक्षिपन्ति, किंतु बहिरेव स्थापयन्ति। तेन बहिःस्थापनेन पन्थानस्तान्विदुषः पुरुषान्नैव समरुक्षन्संरोहं न कृतवन्तः। अन्यो मार्गोऽन्यत्र च गच्छन्तीत्येतादृशो मार्गभ्रंशो मार्गकृतः संहोहः सोऽप्येषां नाऽऽसीत्। तस्मात्पुरातनविद्वांस इवायमपि दक्षिणं पादं वेदेरन्तः प्रक्षिपेत्। वामपादं बहिः प्रक्षिपेत्। ततोऽनुब्रूयात्। एवं च सत्यध्वनां विस्तीर्णत्वेन धारणं भवति। पथिविषये संमोहश्च न भवति।  
परस्परविलशणं पादविन्यासं बहुधा प्रशंसति—  
अथो भूतमिति। चतुर्ष्वप्येतेषु प्रथमेनान्त पादप्रशंसा द्वितीयेन बहिष्पादप्रशंसेति द्रष्टव्यम्।  
तदेवं सामिधेनीषु विशेषनियमा हौत्राः समापिताः। अथाऽऽर्ध्वयवस्त्रौवाधारं विधत्ते—  
देवा वा इति। पूर्वं देवाः सामिधेनीरनूच्य तत्रत्येषु नियमविशेषेषु व्यापृतमनस्काः सन्त उपरितनयज्ञगतं कतर्व्यविशेषं कंचिदपि नैव स्मृतवन्तः। ततः प्रजापतिर्मन्त्रं कमप्यनुच्चार्य तूष्णीमेव ऋजुमाघारमनुष्ठितवान्। तावता कालेन देवाः सामिधेनीषु विक्षिप्तं चित्तं समाधायैकाग्रेण मनसा यज्ञगतकर्तव्यविशेष मनुस्मृतवन्तः। अतोऽत्रापि तूष्णीमनुष्टितः प्रथमाघारोऽनन्तरभाविनो यज्ञकर्तव्यस्यानुस्मरणाय भवति। यद्यपि पौरोडाशिककाण्ड वेदेनोपयत्य स्रुवेण प्राजापत्यमाघारमाघारयतीति अपमाघारो विहितः, तथाऽपि तूष्णींभावादयो गुणविशेषा न विहिता इति नास्ति पुनरुक्तिः। तमेवाऽऽघारं प्रशंसति—  
अथो सामिधेनीरिति। न केवलमनन्तरभावियज्ञकर्तव्यप्रतिमानमाधारस्य

[[1351]]

प्रपा. ५ अनु. ११) कृष्णयजुर्वेदीयतैत्तिरीयसंहिता।  
(सामिधेनीषु होतृनियमाविशेषाध्वर्य्वाधारविशेषयोर भिधानम्)  
प्रयोजनं, किंतु वन्हौ प्रक्षिप्तानां सामिधेनीकाष्ठानामभ्यञ्जनमप्येकं प्रयोजनम्। एतद्वेदनं प्रशंसति—  
अलूक्षो भवतीति। उक्ताभ्यञ्जनाभिज्ञः स्वयमरूक्षः पारुष्यरहितः स्नेहोपेतो भवति। आवारमेव पुनः प्रशसंति—  
अथो तर्पयतीति। किंचानेनाऽऽधारणैनाः सामिधेन्यभिमानिदेवतास्तर्पयति। एतदीयतृप्तिवेदनं प्रशंसति—  
तृप्यतीति। बदुक्तं सूत्रकारेण “स्रुवेण ध्रुवाया आज्यमादाय वेदेनोषयम्याऽऽसीन उत्तरं परिधिमन्ववहृत्य प्रजापतिं मनसा ध्यायन्दक्षिणाप्राञ्चमृजुꣳ संततं ज्योतिष्मत्याधारयन्सर्वाणीध्मकाष्ठानि सꣳ स्पर्शयति” इति। वेदेनोपयभ्य स्रुवस्याधस्ताद्वेदं धारयित्वोत्तरं परिधिसंधिमन्ववहृत्य वायवीये संधौ स्रुवद्युक्तहस्तमन्तः प्रसार्य ज्योतिष्मति वन्हौ घृतं क्षारयंस्तद्घृतं सर्वसामिधेनीकाष्ठस्पृष्टं कुर्यादित्यर्थः। तत्र मनसा प्रजापतर्यद्ध्यागं तदेतत्द्विधत्ते—  
यदेकयेति। यद्येकामृचं पठित्वाऽऽधास्येत्तदानीमेकैव सामिधेनी तृप्ता भवेत्। द्वाभ्यामृग्भ्यां द्वे एव तृप्ते भवेताम्। त्रिप्रभृतिभिर्ऋग्भिराधारं यदि कुर्यात्तेनायमाघारः सर्वाणि कर्माण्यतिरिक्तवान्भवति। एकस्य हि कर्मण एकैव ऋक्प्राप्ता। तथा सति बहुभिरनुष्ठानमतिरेकः। तस्य सर्वस्य दोषस्य परिहाराय मनसैवाऽऽघारयेन्मनसोऽप्रतिहतगतित्वात्। यद्वागादिभिर्न प्राप्तं तत्सर्वं मनसा प्राप्तुं शक्यते।  
दक्षिणाप्राञ्चमित्युदाहृते सूत्रे वायवीं दिशमारभ्याऽऽग्नेय्यां समापनमुक्तम्। स एव सूत्रकार आधारयोः पुनरपि द्वे पक्षान्तर दर्शितवान्—“ऋजू प्राञ्चौ होतव्यौ तिर्यञ्चौ वा” इति। तत्र तिर्यक्पक्षं विधत्ते—  
तिर्यञ्चमेति। दक्षिणां दिशमारभ्योत्तरस्यां समापनं तिर्यक्त्वम्। प्रतीची मारभ्य प्राच्यां समापने सत्येकस्या एव समिध उपरि घृतं पतेत्। तथा सति समिदन्तराणामस्पर्शाच्छम्बट्कारो वैयर्थ्यं भवेत्। तस्मादच्छम्यट्कारं यथा

[[1352]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(सामिधेनीषु हौतृनियमविशेषाध्वर्य्याधारविशेषयोरभिधानम्)  
भवति तथा होतव्यम्। तिर्यक्त्वे सति सर्वसमित्संस्पर्शाद्वैयर्थ्यं न भवति।  
मनसाऽऽघारयतीति यद्विहितं तदेव पुनः प्रशंसति—  
वाक्च मनश्चेति। आर्तिरतिशयस्तामिच्छेताम्। सैवाऽऽर्तिः स्पष्टी क्रियते—“अहं देवेभ्यो हव्यं वहामि” इति वाक्येन। ततो वाक्च मनश्चेत्येतौ हविर्वहननिर्णयाय प्रश्नं कर्तुं प्रजापतिं प्राप्नुताम्। स प्रजापतिर्वाचगब्रवीत्—हे वाक्त्वं मनसो दूतीरेवासि दासीभूतैवासि न तु स्वतन्त्रा। तत्कथमित्युच्यते यस्माल्लोके पुरुषो यत्पूर्वं मनसा ध्यायति तत्पश्चाद्वाचा वदति तस्माद्वाचो दूतीत्वमेवेति। अनन्तरं क्रुद्धा वागब्रवीत्—हे प्रजापते यद्यहं दूती तर्हि तुभ्यं कोऽपि वाचा मा जुहोत्विति। तस्मादाघारं प्रजापतये मनसा जुह्वति। यथा मनः संकल्पेन कार्यं साधयति तथा प्रजापतिरपि। अतः सादृश्यान्मनसा होम प्रजापतेराप्त्यै भवति।  
यदुक्तं सूत्रकारेण “इध्मसंनहनैः सह स्फ्यैऋते स्फ्यैर्वाऽऽग्निघ्रोऽनुपरिकामन्परिधीन्यथापरिधि तमन्वग्रं त्रिस्त्रिः संमृज्य” इति। तदेत्संमार्जनं स्फ्येन सहितैरिध्मसंनहनदर्भैः कर्तव्यमिति विधत्ते—  
परिधीन्त्समिति। क्रमेणैकैकस्य परिघेः संमार्जनावृत्तिं विधत्ते—  
त्रिर्मध्यममिति। प्राणापानव्याना इति त्रित्वं, लोकत्रित्वं प्रसिद्धं, स्वर्गलोकयमलोकब्रह्मलोकविषयास्त्रयः पन्थानः। तत्र यमलोकाविषयस्म परिहारो जय इतरयोः प्राप्तिर्जयः। त्रित्वसाम्यात्तज्जय इति स्तूतये।  
यदुक्तं सूत्रकारेण—“वेदेनाग्निं त्रिरुपवाज्य” इति। तदेतद्विधत्ते—  
त्रिरुप वाजयतीति। देवलोकानां त्रित्वं तदभिजयश्च मार्गत्रित्वज्जयवद्व्याख्येयम्।  
त्रिषु परिधिषु वह्नौ च येयं प्रत्येकं त्रिः क्रियावृत्तिस्तामेकीकृत्य प्रशंसति—

[[1353]]

प्रपा. ५ अनु. ११) कृष्णयजुर्वेदीयतैत्तिरीयसंहिता।  
(सामिधेनीषु होतृनियमविशेषाध्वर्य्याधारविशेषयोरभिधानम्)  
द्वादश समिति। न केवलं संवत्सरदेवतायाः प्रीतिः किंतु तत्संवत्सरं यजमानार्थं कर्मानुष्ठानकालत्वेन संपादयति। तच्च स्वर्गलोकाप्राप्त्यै भवति।  
पूर्वत्र विहितं तिर्यञ्चमाघारमनूद्य प्रशंसति—  
आघारमिति। प्राङ्मुखेन यजमानेन दृश्यमानः स्वर्गो लोको दक्षिणोत्तरायामेन प्रतीयमानत्वात्तिर इव भवति। अतिस्तिर्यगाधारेण यजमानाय स्वर्गमुत्पादितवान्भवति। अथवा स्रुच्याघारस्य द्वितीयस्यायं विधिर्द्रष्टव्यः।  
आघारे गुणान्तरद्वयं विधत्ते—  
ऋजुमिति। दक्षिणां दिशामारम्योत्तरदिगवसानपर्यन्तमाघारधाराया वक्रत्वं यथा न भवति यथा च विच्छेदो न भवति तथा कुर्यात्। प्राणवायुश्च हृदयमारभ्य मुखे निःसरन्मामदक्षिणापार्श्वयोरप्रवेशेन ऋजुरेव भवति संततश्च भवति। अतः प्राणस्यान्नस्य च संतत्यै संपद्यते। किंच सांतत्येन रक्षसामवकाशाभावदपहतिर्भवति। ऋजुत्वस्य नित्यप्रयोगाङ्गत्वात्काम्यत्वेन वक्रत्वं विधत्ते—  
यं कामयेतेति। यं यजमानमुद्दिश्य मरणं कामयेत तस्य जिह्मं वक्रं यथा भवति तथाऽऽधारयेत्। तेन वक्रत्वेनास्माद्यजमानात्प्राणं वामादिपार्श्वनाडीषु प्रविश्य वक्रत्वं प्रापयति। तेन श्वासोपरोधेन तदानीमेवासौ म्रियते।  
आघारशेषेण ध्रुवायामञ्जनं विधत्ते—  
शिरो वा इति। स्वात्मस्थानीयायां ध्रुवायां यज्ञशिरःस्थानीयस्याऽऽधारस्य प्रक्षेपे सति स्वस्मिन्नेव यज्ञशिरः स्थापितवान्भवति। ननु

[[1354]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(सामिधेनीषु होतृनियमविशेषाध्वर्य्याधारविशेषयोरभिधानम्)  
परिधिसंमार्जनादयः पौरोडाशिककाण्डेऽपि विहिताः। बाढम्। तत्र ह्यनुक्रमेण मन्त्राणां व्याख्यायमानत्वाद्भुवनमित्यादिमन्त्रव्याख्यानावसरे युक्ता एतिद्विधयः। इह तु तदनुवादेन प्रत्यभिज्ञाप्य तेष्वृजुत्वादयो गुणा विधीयन्ते। ततो नास्ति पुनरुक्तदोषः। अत एवोक्तानुवादकत्वादनुब्राह्मणमेतदिति संप्रदायविदः।  
यदुक्तं सूत्रकारेण “ऊर्ध्वस्तिष्ठन्होतारं वृणीतेऽग्निर्देवो होता देवान्यक्षद्विद्वाꣳ श्चिकित्विन्मनुष्यद्भरतवदमुवदमुवदिति यथार्षेयो यजमानः।” इति “इत ऊर्ध्वानध्वर्युर्वृणीतेऽमुतोऽर्वाचो होता” इति च। अस्यायमर्थः- यजमानस्य यादृशान्यार्षेयणि तादृशानि होतारं प्रत्यमुवदमुवदिति तत्तन्नामपुरःसरं प्रयोक्तव्यानि। तदिदमध्वर्युकर्तृकं होतृविषयं वरणम्। समिधेनीप्रस्तावे त्वार्षेयं वृणीत इति होतृकर्तृकमग्निविषयं वरणमुक्तम्। तयोरय विशेषः। अर्वाञ्चमारभ्येत ऊर्ध्वानुत्तरोतरानध्वर्युर्वृणीते। होता तूत्तममारभ्याधस्तनान्वृणीते। तद्यथा भार्गवच्यावनाप्नवानौर्वजामदग्नेत्येवं होतृकर्तृकं पूर्वमुदाहृतम्। अध्वर्युकर्तृके तु मनुष्वद्भरतवदित्यन्तं मन्त्रं पठित्वा जमदग्निवदूर्ववदप्नवानवच्च्यवनवद्भृगुवदिति प्रयोक्तव्यमिति। तदिदमध्वर्युकर्तृकं होतृविषयं वरणं विधत्ते—  
अग्निर्देवानामिति। द्विविधो ह्यग्निर्मानुषो दैव्यश्चेति। भूलोके वर्तमानो होमसाधनभूतो मानुषोऽग्निः स च देवानां हविर्वहनेन तदीयो दूत आसीत्। दिवि वर्तमानो दैव्यः। स चान्यत्रापि श्रूयते—“दिवि नाको नामाग्निः। तस्य विप्रुषो भागधेयम्” इति। स चासुराणां हितमाचरंस्तदीयो दूत आसीत्। तावुभावावयोः कस्य दौत्यमुचितामिति प्रश्नमभिलक्ष्य प्रजापतिं प्राप्नुताम्। तत्र

[[1355]]

प्रपा. ५ अनु. ११) कृष्णयजुर्वेदीयतैत्तिरीयसंहिता।  
(सामिधेनुषु होतृनियमविशेषाध्वर्य्याधारविशेषयोरभिधानम्)  
योऽयं मानुषोऽग्निः स ब्राह्मणः। ब्रह्मणि वेदे विहितं कर्म साधयितुं प्रवृत्तत्वात्। दैव्यस्त्वसुराणां कर्म साधयितुं प्रवृत्तत्वादासुर इत्युच्यते न ब्राह्मण इति। तयोर्मध्ये ब्राह्मणमग्निं प्रति प्रजापतिरब्रवीत् हे मानुवाग्ने त्वमेव दूत्यमर्हसि। तस्मात्त्वमेव यागे वक्तव्यमेतत्सर्वं ब्रूहीति। किं तत्सर्वमिति तदुच्यते—होतारं प्रत्यध्वर्युराश्रावयेति प्रयुङ्क्ते तस्य प्रयोगस्याभिप्रायः कथ्यते—हे देवा इदं यजमानसंबन्धि हविर्दानं शृणुतेत्येतमर्थमेव होतर्ब्रहीत्यभिप्रेत्य तदाश्रवणवाक्यं हे होतस्त्वां प्रत्यध्वर्प्रुरब्रवीत्। तस्मात्तमेव याज्यापाठमुरवेन देवानां श्रवणं यथा भवति तथा हौत्रमेतत्सर्वं त्ममेव ब्रूहीति। आसुरं प्रत्यध्वर्युणाऽऽश्रावयेत्यनुक्तत्वादसौ याज्यादिकं मा ब्रवीत्यभिप्रायः। यस्मात्प्रजापतिर्ब्राह्मणाग्निवरणं कृतवांस्तस्माद्देवा उत्कृष्टा अभवन्। पराभूता असुराः। प्रशंसति—  
यद्ब्राह्मणश्चेति। यदि लोके ब्राह्मणाब्राह्मणौ विवदमानावहमेवाधिक इति अधिविषयं प्रश्नं कर्तुं कंचिदभिज्ञं प्रत्यागच्छेतां सोऽभिज्ञो ब्राह्मणस्यैवाऽऽधिक्यं ब्रूयात्तेन वक्तुः स्वस्यैवाऽऽधिक्यं संपादितं भवति। ब्राह्मणस्य पराभववचने स्वस्यैव पराभव उक्तो भवति। तस्मात्कदाचिदपि ब्राह्मणः पराभवविषयो न कर्तव्यः। सोऽयं प्रासङ्गिकः पुरुषार्थो विधिर्द्रष्टव्यः।  
अत्र मीमांसा।  
तृतीयाध्यायस्य चतुर्थपादे चिन्तितम—  
“निवीतं तु मनुष्याणां विधिर्वैषोऽर्थवादकः।  
अपूर्वत्वात्प्रकरणान्नुः ऋतोर्वा विधीयते।  
प्राप्तं निवीतं मर्त्येषु प्रायेणैतस्य दर्शनात्।  
उपवीतविधावेकवाक्यत्वादर्थवादता”।।

[[1356]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(सामिधेनीषु होतृनियमविशेषाध्वर्य्याधारविशेषयोरभिधानम्)  
दर्शपूर्णमासयोः श्रूयते—“निवीतं मनुष्याणां प्राचीनावीतं पितृणामुपवीतं देवानामुपव्ययते देवलक्ष्ममेव तत्कुरुते” इति। तत्र निवीतस्य पूर्वं मानान्तरेणाप्राप्तत्वाद्विधेयत्वमभ्युपेतव्यम्। तच्च निवीतं मनुष्याणामिति षष्ठ्या पुरुषार्थत्वेन विधीयत इत्येकः पूर्वपक्षः। अस्मिन्पक्षे मनुष्यसंबन्धो द्विविधः-सुवर्णसाधारणवत्सर्वपुरुषार्थ इत्येक प्रकारः। उपवीतप्राचीनावीतयोः क्रतुप्रवेशरहितयोः स्वतन्त्रदैविकमैतृककर्मणोरपि दर्शनात्तत्साहवर्येण स्वतन्त्र आचार्यातिथ्यादिमनुष्यविषये कर्मणि निवीतमित्यपरः प्रकारः प्रकरणबलाद्यागधर्म इति द्वितीयः पूर्व पक्षः। अस्मिन्पक्षे मनुष्यग्रहणं कर्तृसंबन्धानुवादः। षष्ठीश्रुतिप्रकरणयोरविरोधादुभयावलम्बनेन क्रतुसंबन्धिमनुष्यधर्म इति पक्षान्तरमुदेति। तच्च द्विविधं, लोहितोष्णीषादिवदृत्विग्धर्म इत्येकः प्रकारः। क्रतावेव यन्मनुष्यप्रधानं कर्मान्धाहार्यदानादि तद्धर्मत्वे सति उपवीतप्राचीनावतिसाहचर्यमप्यनुगृह्यत इत्यपरः प्रकारः। सर्वथा निवीतं नार्थवाद इत्येवं प्राप्ते ब्रूमः- अत्र प्रतीयमानं निवीतादिकं वासोविषयं न तु त्रिवृत्सूत्रविषयम्। अजिनं वासो वा दक्षिणत उपवीयेत्यनेन सदृशत्वात्। वस्त्रस्य च निवीतं सौकर्याय प्राप्तम्। अत्र प्राचीनावीतोपवीतयोरवश्यमेकास्मिन्पार्श्वे वस्त्रमधः पतेत्। अतः प्राप्तेऽर्थे मनुष्याणामिति षष्ठीश्नुतिर्न विधायिका। न च प्रकरणात्क्रत्वङ्गत्वेन विधिः। वाक्यभेद प्रराङ्गात्। उपवीतं तावद्विधीयते। अन्यथा देवलक्ष्ममेव तत्कुरुत इति प्रशंसावैयर्थ्यापत्तेः। तस्मिंश्चोपवीतविधावर्थवादत्वेन निवीतप्राचीनावीतयोरे कवाक्यत्वसंभवे पृथग्विधानमयुक्तम्। निवीतप्राचीनावीते मनुष्यपितृविषयत्वाद्दैविके कर्मण्ययोग्ये उपवीतं तु योग्यमिति ब्यतिरेकमुखेन (ण) स्तावकं निवीतम्। तस्मादर्थवादः। उपव्ययत इत्यस्य तु विधित्वं प्रथमकाण्डस्याऽऽद्यानुवाके चिन्तीतम्।  
“तृतीयाध्यायस्यैव प्रथमपादे चिन्तितम्—  
उपव्ययत इत्यस्य सामिधेन्यङ्गताऽथवा ।  
दर्शाङ्गता प्रक्रियैषाऽवान्तराऽतोऽस्त्विहाग्रिमः”।।

[[1357]]

प्रपा. ५ अनु. ११) कृष्णयजुर्वेदीयतैत्तिरीयसंहिता  
(सामिधेनीषु होतृनियमविशेषाध्वर्य्याधारविशेषयोरभिधानम्)  
लिङ्गादग्नेरङ्गभूतैर्निवित्संज्ञकमन्त्रकैः।  
विच्छेदे सति दर्शाङ्गं महाप्रकरणोक्तितः।।  
दर्शपूर्णमासप्रकरणे विश्वरूपो वै त्वाष्ट्र इत्यस्मिन्प्रपाठके सप्तमाष्टमयोरनुवाकयोः सामिधेनीब्राह्मणमाम्नातम्। नवमे निवित्संज्ञकानामग्ने महाँ असि ब्राह्मण भारतेत्यादीनां मन्त्राणां ब्राह्मणम्। दशमे काम्याः सामिधेनीपक्षाः। एकादशे तूपवीतमेवं विहितम्—“निवीतं मनुष्याणां प्राचीनावीतं पितृणामुपवीतं देवानामुपव्ययते देवलक्ष्ममेव तत्कुरुते” इति। तत्र पूर्वन्यायेन सामिधेनीप्रकरणास्यावान्तरस्यं स्वीकारात्सामिधेन्यङ्गत्वमुवीतस्येति चेन्न। निविद्ब्राह्मणेन सामिधेनीप्रकरणस्य विच्छिन्नत्वात्। न च निविदामपि साभिधेनीन्यङ्गतया तत्प्रकरणपाठादविच्छेदकत्वामिति वाच्यम्। लिङ्गेन निविदामग्न्यङ्गत्वावगतत्वात्। आहुत्यधिकरणभूतमग्निं संबोध्य महाꣳ असीत्याद्वार्मिनिविदाक्यैरग्नेरुत्साहजननाय तद्गुणा आवेद्यन्ते। अत एव निर्वचनमेवं श्रूयते-निविद्भिर्न्यवेदयन्। तन्निविदां निवित्त्षम् इति। ननु सम्यगिध्यतेऽग्निर्याभिर्ऋग्भिस्ताः साविधेन्य इति व्युत्पत्त्या ता अप्यत्र ज्वलनद्वारेणाग्न्यर्था एवेति चेत्। भवतु नाम। नैतावता परस्परमङ्गाङ्गिभावः। ननु विच्छिद्यतां सामिधेनीप्रकरणं, निवित्प्रकरणेनोपवीत्तस्य निविदङ्गत्वं स्यादिति चेन्न। पूर्वोत्तरानुवाकयोर्निविदामश्रवणेन प्रकरणाभावात्। संनिधिना तदङ्गत्वमिति चेन्न। काम्यसामिधेनीभिर्व्यवहितत्वात्। न च काम्यसामिधेन्यङ्गता शङ्गनीया। संनिधितः प्रकरणस्य प्रबलत्वात्। तस्मादिह प्रयाजन्यायाभावान्महाप्रकरणेन दर्शपूर्णमासाङ्गमुपवीतम्। तत्रैव चतुर्थपादे चिन्तितम्—  
सर्वार्थमुत दर्शार्थमुपव्ययत इत्यदः।  
सर्वार्थमग्निहोत्रे स्यादुपवीतीति लिङ्गतः।।  
दर्शाद्यर्थं प्रकरणाल्लिङ्गे स्यात्सिद्धिरन्यथा।  
दोहं मृताग्निहोत्रस्य स्तोतुमेतदनूदितम्।।

[[1358]]

श्रीमत्सायणाचार्यविरचितभाष्यसमेता—(२ द्वितीयकाण्डे—  
(सामिधेनीषु होतृनियमविशेषाध्वर्य्याधारविशेषयोरभिधानम्)  
“यज्ञोपवीती हि देवेभ्यो दोहयति” इत्येवमग्निहोत्रे यज्ञोपवितस्य सिद्धवदनुवादेन लिङ्गेन सर्वकर्मार्थमुपवीतमिति चेन्न। लिङ्गस्यान्यथोपपत्तेः। मृताग्निहोत्रं तस्मिन्दिनेऽन्येन हूयते। तत्र प्राचीनावीती दोहयेदिति विधाय तस्य स्तुतये यज्ञोपवीतीत्याद्यनूदितम्। अतो लिङ्गाभासेन बाधासंभवात्प्रकरणाद्दर्शपूर्णमासाङ्गमुपवीतम्। द्वादशध्यायस्य तृतीयपादे चिन्तितम्—  
“ऋजुत्वादय आघारे विकल्पन्ते न वाऽग्रिमः।  
एकार्थत्वाददृष्टार्थभेदात्संभवतोऽन्तिमः”।।  
दर्शपूर्णमासयोराम्नायते—ऋजुमाभारयति, संततमाघारयति, आघारमाचारयति इति। तेषामृजुत्वादीनामाघारोपकारद्वारा कार्यस्यैकत्वाद्विकल्प इतिचेन्न। दृष्टद्वारभेदाभावेप्यदृष्टाद्वारभेदात्सहानुष्ठानसंभवाच्च न विकल्पः।  
तत्रेवान्यच्चिन्तितम्—  
“आघारे मन्त्रसाहित्यं धारा वा संतताऽग्रिमः।  
कर्मैकत्वान्नाऽऽज्यधारातैरन्तर्यस्य संभवात्।।”  
संततमाघारयतीत्यत्र पूर्ववदाहुतिनैरन्तर्यं न संभवति। आहुतेरेकत्वात् अतो मन्त्रकर्मसाहित्यस्यैत्र संततशब्दार्थत्वान्मन्त्रादौ कर्मोपक्रम इति चेन्मेवम्। धा (घा) र्यमाणाज्ययिन्दुनैरन्तर्यस्य संततशब्दार्थ वसंभवात्। न ज प्रयाजाद्याहुतिष्वपि नैरन्तर्यमस्तीति शङ्कनीयम्। तत्र विच्छिद्य विच्छिद्य बिन्दुपातेऽऽपि कर्गवैकल्याभावात्। अत्र तु न तथेति वैषम्यम्। तथा सत्याघाराय यदाज्यं जुह्वा गृहीतं तत्सर्वं शनैरविच्छेदेनाऽऽहवनीये पातयेदिति संततशब्दार्थः। यदि मन्त्रकर्मणोः सहोपक्रमः स्थात्तदानीमनेन मन्त्रेणेति तृतीयाश्रुत्युक्तं पूर्वकालवर्तित्वलक्षणं मन्त्रस्य करणत्वं हीयेत। तस्मात्पूर्ववन्मन्त्रान्ते कर्मसंनिपातः।।

[[1359]]

प्रपा. ५ अनु. ११) कृष्णयजुर्वेदीयतैत्तिरीयसंहिता।  
(सामिधेनीषु होतृनियमविशेषाध्वर्य्याधारविशेषयोरभिधानम्)  
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीय  
तैत्तिरीयसंहिताभाष्ये द्वितीयकाण्डे पञ्चमप्रपाठकेऽ--  
एकादशोऽनुवाकः ।। ११।।